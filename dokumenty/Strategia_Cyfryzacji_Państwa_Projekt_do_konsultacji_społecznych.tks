M

1

Spis treści
Wstęp .................................................................................................................................................. 3
Diagnoza .............................................................................................................................................. 9
Wyzwania i trendy ............................................................................................................................... 20
Analiza SWOT ..................................................................................................................................... 25
Cele i czynniki umożliwiające ich realizację.......................................................................................... 37
Obszary horyzontalne ......................................................................................................................... 39
1.1. Komunikacja elektroniczna .......................................................................................................................... 40
1.2 Kompetencje przyszłości............................................................................................................................... 46
1.3 Cyberbezpieczeństwo ................................................................................................................................... 57
1.4 Koordynacja cyfrowej transformacji kraju .................................................................................................... 64
Państwo ............................................................................................................................................. 72
2.1 E-usługi publiczne ......................................................................................................................................... 72
2.2 Cyfryzacja procesów administracyjnych i postępowań sądowych ................................................................ 79
2.3 Systemy i rejestry.......................................................................................................................................... 86
2.4 Cyfrowa tożsamość ....................................................................................................................................... 90
2.5 Chmura obliczeniowa ................................................................................................................................... 97
2.6 Otwarte dane i wymiana danych ................................................................................................................ 102
Ludzie .................................................................................................................................................................. 109
3.1 Bezpieczna przestrzeń cyfrowa................................................................................................................... 109
3.2 Cyfrowe zdrowie ......................................................................................................................................... 117
3.3 Branże kreatywne ....................................................................................................................................... 126
3.4 Cyfrowa akademia ...................................................................................................................................... 132
Biznes i technologie .......................................................................................................................... 136
4.1 Cyfrowa transformacja przedsiębiorstw ..................................................................................................... 138
4.2 Sztuczna inteligencja .................................................................................................................................. 145
4.3 Inne technologie przełomowe .................................................................................................................... 152
4.4 Technologie kosmiczne ............................................................................................................................... 160
4.5 Finansowanie i wsparcie innowacji ............................................................................................................ 163
4.6 Open source ............................................................................................................................................... 167
4.7 Cyfrowa i zielona transformacja ................................................................................................................. 170
System wdrażania ………………………………………………………………………………………………………………….. 181
Finansowanie ……………………………………………………………………………………………………………………….. 189
Słownik ……………………………………………………………………….……………………………………………………….. 190

2

Wstęp
Oddajemy w Państwa ręce dokument
stanowiący pierwszą w historii Polski
kompleksową strategię cyfryzacji kraju. W
ostatnich latach cyfryzacja stopniowo i
słusznie, przestaje być postrzegana jako
odrębny obszar działalności państwa czy
sektor gospodarki podobny do wielu
innych. Coraz częściej dostrzegany jest jej
horyzontalny charakter, oddziałujący na
niemal wszystkie obszary funkcjonowania
społeczeństwa, państwa i gospodarki.
Sfera technologii cyfrowych jest
kluczowym polem nasilającej się
rywalizacji geopolitycznej, a inwestycje w
tej dziedzinie pośrednio (za sprawą
technologii podwójnego zastosowania) lub
bezpośrednio przekładają się na poziom
bezpieczeństwa państwa.
Przed Polską realizacja kluczowych celów
na najbliższą dekadę. Cele te muszą
uwzględniać między innymi zmieniający
się krajobraz bezpieczeństwa państwa i
środowiska międzynarodowego, aktualne
trendy i wyzwania w obszarze technologii i
jej regulacji, a także specyfikę polskiego
społeczeństwa i gospodarki. Polskie
ambicje i działania wpisują się w kontekst
zauważalnego w ostatnich latach wzrostu
znaczenia cyfryzacji na liście priorytetów
Unii Europejskiej.

Niniejsza strategia stanowi
ponadsektorowy dokument strategiczny w
dziedzinie informatyzacji państwa,
określający nadrzędny cel, jakim jest
poprawa jakości życia obywateli poprzez
cyfryzację do 2035 r. Jego realizacja
możliwa jest tylko dzięki interwencji w
szeregu obszarów, wykraczających poza

tradycyjnie definiowany dział administracji
– informatyzacja1. Zaplanowane do
realizacji cele obejmują szerokie spektrum
zagadnień, począwszy od kwestii
horyzontalnych, poprzez płaszczyznę
państwa i jego obywateli, na gospodarce i
rozwoju technologii kończąc. Takie
podejście pozwoliło na stworzenie
nowoczesnej, przekrojowej i
odpowiadającej na aktualne wyzwania
wizji rozwoju cyfrowego, bazującej na
aktualnych trendach europejskich i
globalnych, wynikającej z diagnozy
aktualnego stanu informatyzacji państwa
oraz odpowiadającej na formułowane
oczekiwania społeczne.
W początkowych rozdziałach strategii
zawarte zostały: diagnoza stanu
informatyzacji opracowana na postawie
wyników międzynarodowych wskaźników i
badań; wyzwania i trendy, które miały
wpływ na określanie kierunków interwencji;
analiza silnych i słabych stron, a także
szans i zagrożeń dla cyfryzacji Polski oraz
ambitna wizja transformacji cyfrowej do
2035 roku wraz prezentacją nadrzędnego
celu strategii i uwarunkowań, niezbędnych
do jego realizacji.
Dalsza część dokumentu obejmuje
obszary horyzontalne, które ze względu na
rangę i znaczenie, istotnie wpływają na
efektywność działań w innych obszarach i
stanowią punkt wyjścia dla transformacji
cyfrowej wielu dziedzin życia społecznogospodarczego. Do takich obszarów
zaliczono: komunikację elektroniczną,
kompetencje przyszłości,
cyberbezpieczeństwo oraz koordynację
transformacji cyfrowej.
Pozostałe cele strategii pogrupowane
zostały w 17 obszarach, podzielonych na
płaszczyzny: państwo, ludzie oraz biznes i
technologie. Cele w ramach płaszczyzny
państwo koncentrują się na zwiększeniu i
poprawy jakości świadczenia e-usług

1 Ustawa o działach administracji rządowej z dnia z
dnia 11 września 2024 r. Dz.U. z 2024 r. poz. 1370)

3

publicznych, cyfryzacji procesów
administracyjnych i postępowań
sądowych, optymalizacji funkcjonowania
systemów i rejestrów, rozwoju cyfrowej
tożsamości, wykorzystaniu chmury
obliczeniowej czy wzmocnieniu otwartości
danych i wymiany danych. Cele w ramach
płaszczyzny ludzie dotyczą nie tylko
bezpieczeństwa przestrzeni cyfrowej, ale
zgodnie ze zdefiniowanymi wyzwaniami i
potrzebami, obejmują działania w zakresie
cyfrowego zdrowia, rozwoju branż
kreatywnych oraz rozwoju akademii i nauki
w odniesieniu do sektora cyfrowego. Cele
w ramach najbardziej przekrojowej
płaszczyzny dotyczącej biznesu i
technologii koncentrują się na:
zagadnieniach cyfrowej transformacji
przedsiębiorstw, w tym działaniach
wspierających ten proces oraz
dotyczących rozwoju e-usług dla
przedsiębiorców; priorytetach w zakresie
rozwoju sztucznej inteligencji i innych
technologii przełomowych, rozwoju
technologii kosmicznych, a także
finansowaniu i wsparciu innowacji oraz
open source. W tej części również
zaadresowane zostały wyzwania i
adresujace je cele i działania w obszarach
cyfrowej i zielonej transofrmacji.
Struktura wszystkich obszarów została
ujednolicona i zawiera pogłębioną,
szczegółową diagnozę (® jak jest), cele
odpowiadające sformułowanym
problemom i deficytom (® jak powinno
być) oraz konkretne środki i działania,
które pozwolą na osiągniecie pożądanego
stanu (® co umożliwi realizację celu). W
dokumencie znaleźć można również
odnotowane wymierne i realne korzyści,
jakie obywatel czy przedsiębiorca odczuje
po skutecznym wdrożeniu zaplanowanych
działań i realizacji zamierzonych celów.
Stanowią one przykłady, w jaki sposób

2 Na podstawie nowelizacji ustawy o informatyzacji
działalności realizujących zadania publiczne z dnia

podniesie się jakość życia, tj. nadrzędny
cel strategii.
W ostatnim rozdziale opisany został
system wdrażania strategii, odnoszący się
do sposobu i zasad współpracy
podmiotów, których dotyczy proces
informatyzacji oraz jej koordynacji, jak
również możliwości finansowania działań.
Szczególna rola w tym zakresie została
przypisana pełnomocnikom ds.
informatyzacji oraz Komitetowi do Spraw
Cyfryzacji, który zastąpi obecnie działający
Komitet Rady Ministrów do Spraw
Cyfryzacji2, Realizacja ambitnej wizji
strategii wymaga wdrożenia spójnych,
zharmonizowanych i konsekwentnych
działań, przy ścisłej współpracy
interesariuszy. Monitorowanie strategii
będzie obejmowało mierzenie postępów w
realizacji określonych celów, w całym
cyklu życia strategii, oraz z
wykorzystaniem wskaźników efektywności
ujętych w tabeli na końcu dokumentu.
Zadanie to powierzone zostanie ministrowi
właściwemu do spraw informatyzacji, przy
zaangażowaniu pozostałych członków
Rady Ministrów. Biorąc pod uwagę zasady
zarządzania strategicznego oraz tempo
rozwoju technologicznego, planowana jest
również regularna ewaluacja i aktualizacja
dokumentu.
Wdrażanie strategii nie może się odbywać
w oderwaniu od otoczenia strategicznego,
zarówno krajowego, jak i unijnego.
Sformułowane w strategii cele znajdują
odzwierciedlenie i są uszczegółowione w
szeregu już obowiązujących dokumentów
lub będą spójne z nowymi wersjami
dokumentów będących aktualnie w
opracowaniu, tj. Strategia
Cyberbezpieczeństwa RP (Obecnie
obowiązująca na lata 2019-2024, nowy
dokument od 2025), Narodowy Plan
Szerokopasmowy (aktualizacja w 2026 r.),
Program Rozwoju Kompetencji Cyfrowych,
20 lutego 2024 r. (Dz.U. z 2024 r. poz. 307) (UC
44).

4

Program Otwierania Danych (Obecnie
obowiązujący na lata 2021-27), Polityka
Rozwoju Sztucznej Inteligencji (obecnie
obowiązująca od 2020 r., planowana
aktualizacja w 2025 r.). Niemniej, z uwagi
na przekrojowy i ponadsektorowy
charakter strategii, zawarte w niej kierunki
transformacji należy rozpatrywać w
kontekście innych sektorowych
dokumentów strategicznych, w tym np.
Polityki Cyfrowej Transformacji Edukacji
do 2035, Strategii Produktywności do
2030, Polityki Energetycznej Polski do
2040 czy strategii migracyjnej na lata
2025-30. Odnosząc się do europejskich
ram strategicznych transformacji cyfrowej,
dokument uwzględnia i poszerza cele
zarysowane w ramach programu polityki
„Droga ku cyfrowej dekadzie do 2030 r.”.
Obejmuje ona obszary nieuwzględnione w
unijnych celach, ma też bardziej odległy,
sięgający 2035 r., horyzont czasowy.

Zastąpi on Program Zintegrowanej
Informatyzacji Państwa i będzie stanowić
podstawę strategiczną dla wydatkowania
europejskich funduszy przeznaczonych na
cyfryzację, a tym samym będzie
wyznaczał kierunek negocjacji
obejmujących nadchodzącą perspektywę
finansową.
Wyzwania stojące przed Polską w
obszarach konkurencyjności gospodarki,
demografii, bezpieczeństwa państwa i
jego obywateli czy zdrowia sprawiają, że
intensywne inwestowanie w cyfryzację w
wielu obszarach przestaje być kwestią
wyboru. Staje się koniecznością, bez
której pozycja naszego kraju wyraźnie
osłabnie. Jeśli jednak cyfryzacji zostanie
nadany odpowiadający jej znaczeniu
priorytet, zyskają nie tylko poszczególni
obywatele i obywatelki – których jakość
życia się poprawi – ale i Polska jako
całość.

Dokument powstał w Ministerstwie
Cyfryzacji we współpracy z innymi
urzędami administracji rządowej oraz z
uwzględnieniem postulatów interesariuszy
społecznych i środowisk biznesowych.

5

Wizja
Nieustannie przyspieszający rozwój
technologiczny sprawia, że planowanie
działań w obszarze cyfryzacji w
perspektywie kolejnej dekady jest zadaniem
niezwykle trudnym. Tym trudniejszym, że
technologie cyfrowe przenikają każdy niemal
aspekt ludzkiego życia, a co za tym idzie –
wymagają bliskiej współpracy całej
administracji. Ta współpraca jest możliwa,
gdy kieruje nią wspólna wizja. Niniejszy
dokument zarysowuje taką wizję dla całego
państwa, a także działania prowadzące do
jej realizacji.
Nasza wizja na 2035 r. koncentruje się na
człowieku i tym, jak najskuteczniej poprawić
jakość życia obywateli. Za dziesięć lat wizyta
w urzędzie będzie czymś wyjątkowym –
wszystkie kluczowe usługi będą dostępne
przez telefon, z każdego miejsca w kraju.
Państwowe systemy same wykryją, że jakieś
działanie powinno być podjęte i zaproponują
rozwiązanie. Obywatel czy przedsiębiorca
nigdy nie będzie musiał dwa razy podawać
tych samych danych – urzędy same się nimi
wymienią dzięki pełnej interoperacyjności
systemów i rejestrów. Dzięki planowanej
poprawie koordynacji między różnymi
częściami administracji unikniemy
dublowania rozwiązań i niespójności, a tym
samym marnowania publicznych pieniędzy.
Intensywny rozwój cyfrowej administracji
wymaga inwestycji – w infrastrukturę, w
kompetencje urzędników, i w zapewnienie
najwyższego poziomu bezpieczeństwa
systemom państwowym i tym, które dla
państwa mają istotne znaczenie. To
szczególnie istotne wobec poważnego
pogorszenia międzynarodowej sytuacji

bezpieczeństwa i wzrostu
cyberprzestępczości. Ale bezpieczeństwo
postrzegamy znacznie szerzej – również w
kontekście zdrowia psychicznego czy
ochrony obywateli przed szkodliwymi
treściami. Dlatego wiemy, że w 2035 r.
polscy obywatele muszą mieć nie tylko
wysokie kompetencje w korzystaniu z
technologii cyfrowych, ale też świadomość,
jak korzystać z nich w zdrowy sposób, a
czasem – kiedy warto się po prostu
odłączyć. Rozwój sfery cyfrowej musi być
zrównoważony – z perspektywy
psychologicznej, pracowniczej i klimatycznej.
Z tak postrzeganym upowszechnianiem
technologii wiąże się ogrom szans na
poprawę jakości życia, wzmacnianie polskiej
gospodarki i pozycji międzynarodowej. Żeby
to się udało, będziemy stymulować adopcję
technologii – przede wszystkim sztucznej
inteligencji – w administracji i wśród
przedsiębiorstw z różnych branż.
Zapewnimy lepsze ramy do rozwoju
technologii na uczelniach i w gospodarce,
będziemy stymulować procesy wymiany
wiedzy i kadr między biznesem a nauką.
Poprawimy jakość pracy w akademii i
rozwiniemy infrastrukturę dla polskiej nauki.
Polska cyfryzacja ma wiele obszarów, z
których możemy być dumni, ale nie jesteśmy
jeszcze liderem Europy ani tym bardziej
świata. Uspójnienie wizji, realizacja
przewidzianych w niej działań i znaczne
zwiększenie przeznaczanych na cyfryzację
środków pozwoli zmienić ten stan rzeczy. Za
dziesięć lat Polska będzie prawdziwym
cyfrowym liderem.

6

Wybrane cele na 2035 r.
•

Wszystkie kluczowe usługi dostępne są przez aplikację mobilną.

•

Państwowe systemy i rejestry są w pełni interoperacyjne.

•

20 mln Polek i Polaków aktywowało portfel tożsamości cyfrowej.

•

Płatności elektroniczne są dostępne w całej administracji.

•

50% firm i 80% urzędów wykorzystuje technologie sztucznej inteligencji.

•

Wszystkie istotne incydenty cyberbezpieczeństwa są zgłaszane terminowo.

•

W każdym zakątku kraju jest zasięg szybkiego internetu.

•

85% Polek i Polaków posiada przynajmniej podstawowe kompetencje cyfrowe.

•

Moc obliczeniowa dostępna dla naukowców jest przynajmniej
dziesięciokrotnie większa niż dziś.

•

Wszystkie placówki ochrony zdrowia wymieniają się dokumentacją medyczną
w formie elektronicznej.

7

8

Diagnoza
Indeks gospodarki cyfrowej i społeczeństwa
cyfrowego (DESI)
Wyniki indeksu DESI (ang. Digital Economy and Society Index) z lat 2017-2022 wskazują, że
każdego roku Polska zajmowała 24. miejsce wśród 27 państw członkowskich UE. Luka
cyfrowa jest widoczna we wszystkich badanych obszarach, takich jak kompetencje cyfrowe,
telekomunikacja, transformacja cyfrowa przedsiębiorstw i cyfrowe usługi publiczne. Jednak
postęp w dziedzinie cyfryzacji staje się coraz bardziej widoczny. Na przestrzeni 5 lat Polska
poprawiła swój wynik z 24,9 pkt. w 2017 r. do 40,6 pkt. w 2022 r., tym samym będąc w
czołówce państw najintensywniej nadrabiających dystans do liderów. Zgodnie z analizą
Polskiego Instytutu Ekonomicznego3 punktacja Polski w indeksie DESI w tym okresie
wzrosła z 52,1% do 58,3% punktacji lidera.

Wykres 1 DESI 2017-2022, źródło: opracowanie własne na podstawie raportów DESI 2017-2022

Od 2023 r., zgodnie z założeniami unijnego programu polityki „Droga ku cyfrowej dekadzie”
do 2030 r., DESI jest włączany do sprawozdania na temat stanu realizacji programu4.
Komisja Europejska zrezygnowała z tworzenia rankingu państw członkowskich,
3 https://pie.net.pl/polska-wsrod-unijnych-liderow-postepu-w-rozwoju-cyfryzacji/
4 https://digital-strategy.ec.europa.eu/en/library/digital-decade-2024-country-reports

9

udostępniając jednocześnie narzędzie5 do porównywania wyników państw względem siebie i
średniej UE w poszczególnych wskaźnikach.
W 2024 r. Polska osiągnęła wyższe wyniki niż średnia UE w 6 na 36 wskaźników: łączność
szerokopasmowa, zasięg stałych sieci o bardzo dużej przepływności, zasięg technologii
„światłowód do lokalu” (FTTP, ang. Fibre to the premises), chmura, wstępnie wypełnione
formularze oraz dostęp do e-dokumentacji medycznej.
W ostatnim sprawozdaniu z realizacji programu polityki „Droga ku cyfrowej dekadzie” do
2030 r.6 odnotowano znaczne postępy w obszarze łączności gigabitowej i cyfryzacji MŚP. W
przypadku wskaźnika zasięgu sieci o bardzo wysokiej przepustowości Polska z wynikiem
81,1% objętych gospodarstw domowych przekracza średnią UE (wynoszącą 78,8%) i
jest na dobrej drodze do osiągnięcia 100% zasięgu do 2030 r. Chociaż wskaźniki KPI
dotyczące cyfryzacji przedsiębiorstw są poniżej unijnej średniej, tempo wzrostu poziomu
cyfryzacji polskich MŚP pomiędzy rokiem 2021 a 2023 było 5 razy wyższe niż w UE.
Według raportu o stanie cyfrowej dekady, polskie MŚP mają duży potencjał wzrostowy;
autorzy zwracają też uwagę, że 14 proc. z nich angażuje się w handel internetowy.
Utrzymywanie się wyzwań w obszarze transformacji cyfrowej przedsiębiorstw spowodowane
jest niedoborem specjalistów, wysokimi kosztami i brakiem odpowiedniego finansowania.
Ponadto w sprawozdaniu zauważono, że znaczne środki zostaną przeznaczone na
poprawę jakości telekomunikacji, zwiększenie wykorzystania technologii cyfrowych
przez przedsiębiorstwa oraz rozwój cyfrowych usług publicznych, które powinny
poprawić konkurencyjność polskiej gospodarki i zwiększyć wykorzystanie technologii
cyfrowych przez całe społeczeństwo. Komisja Europejska odnotowała również polskie
deklaracje w zakresie inwestycji w produkcję półprzewodników i uczestnictwa w projektach
budowy komputerów kwantowych.
Mimo pozytywnych trendów, Polska osiąga wciąż niezadowalające wyniki w zakresie
umiejętności cyfrowych i wdrażania zaawansowanych technologii. Rezultat Polski we
wskaźniku co najmniej podstawowe umiejętności cyfrowe wynosi 44%, co jest poniżej
średniej UE, równej 55,6%. Polska osiąga wartość poniżej średniej UE także we
wskaźnikach takich jak ponadpodstawowe umiejętności cyfrowe (PL 20%, UE 27%) i co
najmniej podstawowe umiejętności tworzenia treści cyfrowych (PL 60%, UE 68%).
Analiza krajowych planów działania przeprowadzona przez Komisję Europejską wskazuje, że
w obecnym scenariuszu wspólne wysiłki nie osiągają poziomu ambicji UE. Zidentyfikowane
luki obejmują potrzebę dodatkowych inwestycji, zarówno na szczeblu unijnym, jak i krajowym
w wielu obszarach. Polska powinna rozważyć dostosowanie do celów UE poziomu ambicji
celów dotyczących liczby specjalistów ICT oraz wykorzystania sztucznej inteligencji i analizy
danych przez przedsiębiorstwa.

5 https://digital-decade-desi.digital-strategy.ec.europa.eu/datasets/desi/charts/desiindicators?period=desi_2024&indicator=desi_dsk_dcc_bab&breakdown=ind_total&unit=pc_ind&country=AT,BE,B
G,HR,CY,CZ,DK,EE,EU,FI,FR,DE,EL,HU,IE,IT,LV,LT,LU,MT,NL,PL,PT,RO,SK,
6 https://digital-strategy.ec.europa.eu/en/factpages/poland-2024-digital-decade-country-report

10

eGovernment Benchmark
eGovernment Benchmark7 jest corocznym badaniem, monitorującym wdrożenie cyfrowych
usług publicznych we wszystkich krajach europejskich. W 2024 r. polski wynik wzrósł do 69
pkt.; zbliżone osiągają państwa takie jak Czechy, Bułgaria, Grecja czy Chorwacja. Dystans
do średniej UE wynosi 7 pkt Ponadto, Polska znalazła się w gronie państw, które
osiągnęły największy wzrost wyników ogólnych w ujęciu czteroletnim: +14 pkt

Wykres 2 Wyniki eGovernment Benchmark 2018-2024, źródło: opracowanie własne na podstawie wyników
badania 2018-2024

Wskaźniki e-administracji zogniskowane są wokół czterech wymiarów: zorientowanie na
użytkownika, przejrzystość świadczenia usług, kluczowe czynniki wspomagające oraz usługi
transgraniczne. W raporcie z 2024 r. Polska odnotowuje wyniki na poziomie średniej
europejskiej lub powyżej niej w zakresie 5 wskaźników: wsparcie użytkownika, przejrzystość
projektowania usług, eID, eDokumenty i predefiniowane formularze. Największy wzrost
odnotowano we wskaźnikach przejrzystość danych osobowych, e-dokumenty, oraz
poczta cyfrowa. Stosunkowo najwyższe wyniki Polska osiągnęła w całej kategorii dot. usług
transgranicznych, a także we wskaźnikach przejrzystość świadczenia usług elektronicznych,
przejrzystość danych osobowych oraz poczta elektroniczna. Pod względem klasyfikacji w
odniesieniu do tzw. zdarzeń życiowych, największy wzrost punktowy w 2024 r. odnotowano
w zdarzeniu życiowym sprawiedliwość (wzrost o 27 pkt) i zdrowie (wzrost o 12 p.p). Mimo
rosnących wyników Polski w każdym zdarzeniu życiowym, nadal pozostaje przestrzeń do
poprawy, szczególnie w zdarzeniach życiowych sprawiedliwość i transport, gdzie wyniki są
poniżej średniej unijnej.
7 https://digital-strategy.ec.europa.eu/en/library/digital-decade-2024-egovernment-benchmark

11

Wnioski z raportu sugerują, że kluczowe w osiągnięciu celów transformacji cyfrowej UE jest
działanie na rzecz wyrównania dysproporcji pomiędzy krajami, grupami użytkowników i
szczeblami rządowymi w zakresie integracji i wydajności świadczenia usług cyfrowych.
Ponadto, państwa europejskie powinny dążyć do ich proaktywnego świadczenia, co
oznacza, że obywatel uzyskuje efekt usługi w wyniku automatycznego działania
administracji.

Digital Public Administration Factsheet (DPA)
Digital Public Administration Factsheet8 to unijny raport przedstawiający stan transformacji
cyfrowej administracji publicznej ze szczególnym uwzględnieniem aspektów
interoperacyjności. Raport jest publikowany corocznie i bazuje na danych przekazanych
przez państwa UE, wskaźnikach Eurostatu, eGoverment Benchmark oraz wynikach
uzyskanych w ramach mechanizmu monitorowania Europejskich Ram Interoperacyjności
(EIF, ang. European Interoperability Framework).
Na przestrzeni lat 2018-2022 nastąpił stopniowy wzrost we wszystkich wskaźnikach
dotyczących cyfrowej administracji publicznej w Polsce. Największy, blisko dwukrotny wzrost
(z 21% w 2018 r. do 40% w 2022 r.) dotyczył odsetka osób korzystających z internetu do
wysyłania wypełnionych formularzy w kontaktach z administracją publiczną, Zarazem,
najniższy poziom osiągnął wskaźnik odsetka osób korzystających z Internetu w celu
pobierania oficjalnych formularzy od administracji publicznej. W 2022 r. zanotowano wzrost o
jedyne 7 pkt w stosunku do 2018 r., kiedy odsetek ten wynosił 20%.

8 https://joinup.ec.europa.eu/sites/default/files/inlinefiles/NIFO_2024%20Supporting%20Document_Poland_vFinal_rev.pdf

12

Wykres 3 Europejskie Ramy Interoperacyjności, Tablica wyników 1 - Zasady interoperacyjności, źródło:
opracowanie własne na podstawie Digital Public Administration Factsheet 2024

Według raportu Digital Public Administration Factsheet 2024, Polska poczyniła znaczne
postępy w zakresie cyfrowej transformacji administracji publicznej. Wzrost widoczny jest we
wszystkich badanych obszarach. W zakresie zasad interoperacyjności, Polska osiągnęła
wyniki na poziomie średniej unijnej za wyjątkiem zasady 3 przejrzystość, zasady 9
wielojęzyczność, oraz zasady 12 ocena skuteczności i wydajności. Zawarte w raporcie
rekomendacje wskazują, że Polska powinna przeznaczać więcej wysiłków na
interoperacyjność systemów teleinformatycznych i techniczną infrastrukturę oraz
uwzględniać wielojęzyczność przy ustanawianiu europejskich usług użyteczności publicznej.
Należy zauważyć, że w 2023 r. zarekomendowano Polsce implementację nowych rozwiązań
cyfrowych i optymalizację procesów administracyjnych, a w 2024 r. wynik Polski we
wskaźniku uproszczenia administracyjne (zasada 10) wzrósł do maksymalnego możliwego
poziomu.

13

Wykres 4 Europejskie Ramy Interoperacyjności, Tablica wyników 4 - Interoperacyjność transgraniczna, źródło:
opracowanie własne na postawie Digital Public Administration Factsheet 2024

W zakresie interoperacyjności transgranicznej Polska powinna poprawić wyniki we
wskaźnikach związanych ze zintegrowanym zarządzaniem usługami publicznymi, a także
interoperacyjnością semantyczną, które w obu przypadkach uzyskały wyniki poniżej średniej
UE.

Digital Government Index (DGI)
W raporcie OECD (Organizacji Współpracy Gospodarczej i Rozwoju, ang. Organisation for
Economic Cooperation and Development) Digital Government Index z 2023 r.9, oceniającym
postępy transformacji cyfrowej sektora publicznego za lata 2020-2022, Polska uplasowała
się na 20. miejscu wśród 33 państw członkowskich Organizacji. Wynik wyniósł 57,1%, przy
średniej OECD na poziomie 60,5%. Najlepszy wynik tj. 11 pozycję Polska osiągnęła w
kategorii rząd jako platforma, w której mierzone jest funkcjonowanie wspólnych elementów tj.
wytyczne, narzędzia, dane, tożsamość cyfrowa i oprogramowanie, które umożliwią
transformację procesów i usług publicznych. Obszarem, w którym Polska osiągnęła
najsłabszy wynik, tj. 29. miejsce, jest proaktywność, definiowana jako zdolność rządów do
przewidywania potrzeb użytkowników i dostawców w celu świadczenia usług publicznych.

9 https://www.oecd.org/en/publications/2023-oecd-digital-government-index_1a89ed5e-en.html

14

Deklaracja Berlińska
Deklaracja Berlińska w sprawie społeczeństwa cyfrowego i administracji cyfrowej opartej na
wartościach określa szereg kluczowych zasad i towarzyszących im obszarów polityki
wskazanych, aby zapewnić zgodność transformacji cyfrowej ze wspólnymi europejskimi
prawami podstawowymi oraz wartościami. Raport z monitoringu Deklaracji Berlińskiej10 to
narzędzie dokumentujące postępy w realizacji działań w ramach deklaracji dla państw
sygnatariuszy. Mechanizm monitorowania opiera się na kluczowych wskaźnikach
efektywności, do których ewaluacji wykorzystano dane zapewnione przez państwa
członkowskie, eGovernement Benchmark, EIF, oraz DESI.

10 https://joinup.ec.europa.eu/sites/default/files/inline-files/BDM_Report_2023_vFinal_rev.pdf

15

Wykres 5 Monitoring Deklaracji Berlińskiej 2023, Poziom realizacji obszarów polityki - Polska w porównaniu ze
średnią UE, źródło: opracowanie własne na podstawie Raportu z monitorowania Deklaracji Berlińskiej 2024

W raporcie wydanym w 2024 roku zauważono, że na ogół wyniki Polski wykazały stabilność i
niewielkie wahania względem ubiegłorocznego podsumowania. Największy wzrost, o 9 pkt,
odnotowano w obszarze pierwszym ważność i poszanowanie praw podstawowych
oraz wartości demokratycznych. Na kolejnym miejscu usytuował się obszar czwarty,
zaufanie i bezpieczeństwo w interakcjach z administracją cyfrową, w którym wynik
wzrósł o 4 pkt. Niewielki spadek, o 2 pkt odnotowano w obszarze drugim rola partycypacji
społecznej i integracji cyfrowej w kształtowaniu cyfrowego świata. Polska uzyskała wynik
wyższy od średniej UE w czterech z siedmiu obszarów. Największą różnicę, o 13 pkt,
odnotowano w obszarze szóstym systemy zorientowane na człowieka i innowacyjne
technologie w sektorze publicznym. Następnie o 10 i 9 pkt w obszarze czwartym i
obszarze siódmym kształtowanie odpornego i zrównoważonego społeczeństwa cyfrowego.
Obszarami, w których Polska wypada poniżej średniej UE jest obszar trzeci kompetencje i
umiejętności cyfrowe, w którym różnica wynosi 6 pkt, a także obszar piąty cyfrowa
suwerenność i interoperacyjność z różnicą wynoszącą 4 pkt.
Polska została wyróżniona na tle Unii Europejskiej w obszarze siódmym odporność i
zrównoważony rozwój za inicjatywy na rzecz rozwoju cyfrowych usług zdrowotnych, takich

16

jak Internetowe Konto Pacjenta, aplikacja mojeIKP, e-recepta czy uruchomienie na portalu
pacjent.gov.pl chatbota informującego pacjentów o e-usługach w systemie ochrony zdrowia.
W obszarze czwartym zaufanie poprzez bezpieczeństwo w sferze cyfrowej dobrze
oceniono rozwój mobilnej aplikacji mObywatel, a w obszarze szóstym systemy
sztucznej inteligencji oparte na wartościach i zorientowane na człowieka efektywną
koordynację działań związanych z rozwojem polskiego ekosystemu AI (m.in.
strategicznie działania w Komitecie Rady Ministrów ds. Cyfryzacji).

Specjalne badanie Eurobarometru: obywatele
europejscy i cyfrowa dekada
Na potrzeby wsparcia monitoringu programu polityki „Droga ku cyfrowej dekadzie” do 2030 r.
oraz założeń Europejskiej Deklaracji Praw i Zasad Cyfrowych na zlecenie Komisji
Europejskiej przeprowadzono badanie sprawdzające, czy i w jakim stopniu ewoluują postawy
obywateli Unii Europejskiej wobec technologii cyfrowych. Wnioski z wydanego w 2024 r.
raportu11 wskazują na to, że prawie trzy czwarte Europejczyków (73%) uważa, że cyfryzacja
codziennych usług publicznych i prywatnych ułatwia im życie, w tym 19% twierdzi, że
„znacznie ułatwia”. Nieco mniej niż jedna czwarta (23%) twierdzi, że cyfryzacja codziennych
usług publicznych i prywatnych utrudnia im życie.
Przedstawione wyniki wskazują na to, iż na ogół postawy i postrzeganie technologii
cyfrowych przez Polaków jest pozytywne i oceniane na tym samym poziomie lub
wyższym niż średnio wśród obywateli Unii. W zakresie wyobrażeń dotyczących
przyszłości technologii cyfrowych aż 80% (+3 pkt względem 2023 r.) Polaków myśli, że do
2030 r. technologie cyfrowe będą istotne w dostępie do usług opieki zdrowotnej lub
korzystania z nich, tego samego zdania jest 79% obywateli UE. W porównaniu do 73%
Europejczyków, aż 81% Polaków uważa, że cyfryzacja codziennych usług publicznych i
prywatnych ułatwia im życie.

11 https://europa.eu/eurobarometer/api/deliverable/download/file?deliverableId=92894

17

Wykres 6 Specjalne badanie Eurobarometru 551, pytanie QC7, źródło: opracowanie własne na podstawie
Arkusza informacyjnego dla Polski

Jedynie 45% obywateli UE sądzi, że Unia dobrze chroni ich prawa w środowisku cyfrowym,
podczas gdy tego samego zdania jest 66% obywateli Polski. W zakresie postrzegania
stosowania zasad cyfrowych w kraju najniższy wynik dotyczy zapewnienia bezpiecznego
środowiska cyfrowego i treści dla dzieci i młodzieży. 59% Polaków sądzi, że
zapewniane są one ogółem dobrze, natomiast 33%, że ogółem niezbyt dobrze (średnia
UE 39% - ogółem dobrze, 53% - ogółem niezbyt dobrze).

18

19

Wyzwania i trendy
W ostatnich kilkunastu latach – częściowo ze względu na pandemię – Polska zanotowała
wyraźny rozwój w dziedzinie cyfryzacji, szybko nadrabiając dystans dzielący ją od unijnych
liderów. Szczególnie widoczne były postępy w obszarach cyfrowych usług publicznych i
otwartych danych. Z drugiej strony, w wielu dziedzinach dystans do liderów wciąż pozostaje
znaczący; zwłaszcza w odniesieniu do kompetencji cyfrowych obywateli i wykorzystania
technologii cyfrowych w przedsiębiorstwach.
Projektując cyfrowy rozwój kraju na kolejne lata, nie można jednak poprzestawać na analizie
pozycji Polski w międzynarodowych wskaźnikach. Konieczna jest analiza i przygotowanie
odpowiedzi na kluczowe trendy i wyzwania, wśród których wymienić warto:

Multipolaryzację świata.
Narastająca rywalizacja między mocarstwami przekłada się na obszar technologii.
Przedmiotem współczesnej rywalizacji stały się kluczowe technologie tj. półprzewodniki, 5G,
AI, czy technologie kwantowe. Ponadto, mocarstwa rywalizują ze sobą o zasoby służące do
ich rozwoju – dane i surowce krytyczne. Z powodu pandemii, kurczących się zasobów i
niestabilności gospodarczej dotychczasowe globalne łańcuchy dostaw ulegają znaczącemu
skróceniu, co stanowi zarówno wyzwanie, jak i szansę dla Polski.

Nacisk na suwerenność technologiczną.
Postępująca rywalizacja przekłada się na dążenie do przywracania unijnej i krajowej
produkcji kluczowych komponentów technologicznych i upraszczania łańcuchów dostaw.
Suwerenność technologiczna jest istotna dla dalszego rozwoju, w tym utrzymania zdolności
produkcyjnych w UE. Niemniej suwerenności technologicznej UE równolegle towarzyszy
pogłębiająca się współpraca UE z państwami pozaeuropejskimi o zbliżonych wartościach i
filozofii rozwoju cyfrowego (tzw. like-minded). Zauważalna jest konwergencja technologiczna
i regulacyjna między tymi ośrodkami na świecie.

Splinternet.
Powyższym zjawiskom towarzyszy zjawisko splinternetu, tj. fragmentaryzacji otwartego
internetu na rozdrobnione sieci pod kontrolą rządów czy korporacji. Takie zjawiska mają
charakter negatywny i podważają fundamenty społeczne i gospodarcze internetu. Z
perspektywy globalnej, istotnym czynnikiem jest zróżnicowane podejście do regulacji
cyfrowych, biorące pod uwagę różne wrażliwości, niemniej bez naruszania fundamentalnych
praw i wolności.

20

Wzrost znaczenia cyberbezpieczeństwa.
Nasilenie się rywalizacji międzynarodowej (w tym w obszarze technologii) przekłada się na
konieczność zwrócenia większej uwagi na problem cyberbezpieczeństwa, zwłaszcza w
odniesieniu do sektorów krytycznych. Kwestia ta ma jednocześnie rosnące znaczenie dla
obywateli czy instytucji, coraz częściej narażonych na cyberataki i padających ofiarą
profesjonalizacji grup cyberprzestępczych.

Hiperłączność,
zarówno w odniesieniu do interakcji międzyludzkiej za pośrednictwem technologii
informacyjno-komunikacyjnych (ICT), jak i interakcji człowiek-maszyna i maszyna-maszyna
(internet rzeczy). Trend ten bezpośrednio przekłada się na rosnące znaczenie danych i
obciążenie sieci telekomunikacyjnych.

Zaburzenia konkurencji
wobec dominacji dużych platform technologicznych, których pozycja rynkowa zmniejsza
zasięg kontroli rządów i stanowi istotne wyzwanie z perspektywy regulacyjnej. Jest ono tym
większe, że wiele z najistotniejszych platform (społecznościowych czy handlowych) ma
pochodzenie pozaunijne. Państwo musi angażować się w działania na rzecz zapewniania
równego pola gry dla wszystkich uczestników rynku.

Rosnące koszty psychospołeczne
związane ze sferą cyfrową.
Modele biznesowe oparte na uzależnianiu użytkowników od treści i algorytmach śledzących,
upowszechnianie nierealistycznych standardów urody, dostęp nieletnich do szkodliwych
treści, hejt, szerząca się dezinformacja – wszystkie te czynniki mają negatywny wpływ na
zdrowie psychiczne dzieci i dorosłych, osłabienie więzi społecznych czy polaryzację debaty
publicznej i wymagają kompleksowej odpowiedzi.

„Bliźniaczą przemianę”,
czyli bezpośrednie powiązanie transformacji cyfrowej z transformacją energetyczną, również
w zakresie decyzji inwestycyjnych. Rośnie świadomość konieczności poszukiwania synergii
między tymi procesami – wykorzystania zielonej energii do zaspokajania rosnących potrzeb
związanych z tworzeniem i wykorzystywaniem ICT, a jednocześnie oparcia ekologicznej
energetyki na technologiach cyfrowych.

Rozpowszechnianie się i szybki
rozwój sztucznej inteligencji (AI),
która może stać się fundamentem przemian w sektorze cyfrowym w najbliższych latach.
Wdrażanie AI oznacza nowe możliwości m.in. w obszarze badań, tworzenia treści czy usług,
ale wiąże się też z zagrożeniami, które wymagają skoordynowanej odpowiedzi instytucji
państwa.

21

Oddalenie infrastruktury i usług
cyfrowych od użytkownika.
Elastyczność i skalowalność rozwiązań chmurowych sprawia, że coraz częściej
przechowywanie i prowadzenie operacji na danych odbywa się nie przy wykorzystaniu
lokalnej infrastruktury, a właśnie w chmurze. Rośnie popularność rozwiązań dostarczanych w
modelu subskrypcyjnym – infrastruktury, platform czy usług.

Automatyzację i robotyzację gospodarki,
będąca owocem dążenia do zwiększenia efektywności przedsiębiorstw i wynikiem trudności
w znalezieniu odpowiednio wykwalifikowanych pracowników.

Szybkie starzenie się
polskiego społeczeństwa,
które jest obciążeniem dla systemu świadczeń społecznych i wyzwaniem z perspektywy
konieczności rozwoju srebrnej gospodarki. Przełoży się na konieczność zwiększenia
zastosowania technologii w gospodarce i dostosowania systemu rozwoju kompetencji
przyszłości do zmienionej struktury demograficznej.

Niezakończony proces tworzenia
jednolitego unijnego rynku cyfrowego
oraz trudności z dostępem do kapitału (w tym kapitału wysokiego ryzyka), utrudniające
skalowanie przedsiębiorstw działających w obszarze ICT.

22

Większość z wymienionych trendów i wyzwań ma wymiar globalny lub przynajmniej unijny.
Jednak efektywne projektowanie cyfrowego rozwoju Polski musi uwzględniać także krajowe
oraz regionalne wyzwania i specyfiki. Tempo rozwoju technologicznego wymaga też, by
analiza ta nie odbywała się incydentalnie, przy okazji tworzenia kolejnych strategii, lecz na
bieżąco. Tym samym konieczne jest systemowe pogłębienie wiedzy i jej
międzyinstytucjonalna wymiana, bez których znacząco utrudniona będzie właściwa alokacja
ograniczonych zasobów i osiągnięcie efektu mnożnikowego czy wprowadzanie rozwiązań
technicznych i legislacyjnych umożliwiających pogłębianie współpracy w ramach
administracji.

Polska administracja musi posiadać też
możliwość samodzielnej analizy trendów
rynkowych i technologicznych, w celu
odróżnienia tych, które mają realny wpływ na
gospodarkę i społeczeństwo od tych, które są
przede wszystkim tymczasowym medialnym
trendem.
Efektywna implementacja wniosków z takich analiz będzie wymagała zaś wzmacniania
kompetencji cyfrowych urzędników i szkolenia kadr w zakresie polityk publicznych
odnoszących się do cyfryzacji. Nie uda się też bez uspójnienia procesów polskiego rozwoju
cyfrowego. Ze względu na horyzontalność cyfryzacji, trapiąca wciąż administrację silosowość
jest bowiem w tym obszarze szczególnie szkodliwa. Należy budować świadomość
konieczności bliskiej współpracy między instytucjami odpowiedzialnymi za budowę
cyfrowego państwa, również z sektorów dzielących „wspólną granicę” z cyfryzacją w sensie
ścisłym.

23

24

Analiza SWOT
By wyznaczyć priorytety w obszarze cyfryzacji państwa na kolejną dekadę, konieczne było
dokonanie dogłębnej analizy sytuacji w zakresach właściwości poszczególnych ministerstw,
a także państwa jako całości. Uzyskane z ministerstw materiały diagnostyczne zostały
uzupełnione przez analizę silnych i słabych stron, a także szans i zagrożeń dla cyfryzacji
Polski, wykonaną przez Polski Instytut Ekonomiczny (PIE) na zlecenie Ministerstwa
Cyfryzacji (MC). PIE przeprowadził analizę SWOT dla pięciu obszarów, blisko związanych z
działaniami MC:

cyfrowego państwa;
kompetencji przyszłości;
infrastruktury;
gospodarki cyfrowej;
cyberbezpieczeństwa.

25

Cyfrowe państwo

W zakresie rozwoju cyfrowych usług publicznych (i prywatnych), Polska radzi sobie
relatywnie dobrze. Wbrew dalekiemu miejscu w zestawieniach DESI, dystans do liderów jest
mniejszy niż w innych obszarach, a niektóre krajowe rozwiązania (np. mObywatel) są
dobrym przykładem dla innych państw. Ponieważ dla rozwoju usług cyfrowych kluczowe jest
zaufanie społeczne do zastosowanych technologii, należy podkreślić, że w ostatnich latach
nie było większych incydentów naruszających takie zaufanie. Według badań PIE, Polki i
Polacy mają pozytywne nastawienie do e-usług, w tym do wykorzystania AI w usługach
publicznych. 92,5 proc. respondentów deklaruje, że cyfrowe usługi publiczne ułatwiają im
załatwianie spraw urzędowych. 66,7 proc. badanych jest zdania, że państwo powinno
inwestować więcej w cyfrowe usługi publiczne, jednak tylko 27,2 proc. jest gotowych
sfinansować te inwestycje przez podwyżkę podatków.
Istotną trudnością jest znaczne rozproszenie tworzonych usług, w tym dublowanie się
zamawianych rozwiązań na poziomie lokalnym. Sugeruje to słabą koordynację działań w tym
zakresie. Jednocześnie wiele usług ma braki na poziomie UX (doświadczenie użytkownika,
ang. user experience), podczas gdy w innych ośrodkach na ten aspekt stawia się duży
nacisk – brakuje wypracowanych standardów czy przepływu najlepszych praktyk. Ważnym
wyzwaniem jest też cyfryzacja prowadzona przez samorządy. Na tym poziomie często
bowiem brak kompetencji do wprowadzania cyfrowych usług, pojawiają się trudności z
zapewnieniem utrzymania systemów (ze względu na jeszcze bardziej dojmujący niż na
poziomie centralnym niedostatek specjalistów ICT); pojawiają się też obawy przed trwałą
utratą pracy wskutek automatyzacji.

26

Silne strony

Słabe strony

•

Szeroki wachlarz cyfrowych usług
publicznych;

•

Dług technologiczny (utrzymujące się
stare systemy w administracji);

•

Dostęp do funduszy strukturalnych;

•

•

Istniejące, dobrze funkcjonujące
rozwiązania (mObywatel, e-PIT);

Braki kompetencyjne i obawy
w administracji, zwłaszcza po stronie
samorządów;

•

Otwartość na zmiany i aplikowanie
nowych rozwiązań.

•

Niski poziom zaufania do państwa;

•

Niekonkurencyjne wynagrodzenia
dla specjalistów ICT w administracji
publicznej.

•

Brak pełnej interoperacyjności systemów
i rejestrów wykorzystywanych w
administracji publicznej.

Szanse

Zagrożenia

•

Pozytywne nastawienie społeczne
do cyfrowych usług publicznych oraz
stosowania AI w administracji;

•

Uzależnienie od rozwiązań
dostarczanych przez zewnętrznych
dostawców;

•

Partnerstwo z biznesem i korzystanie
z najlepszych rozwiązań rynkowych;

•

•

Rozwój lokalnego rynku ICT.

Nakładanie się różnych mechanizmów i
perspektyw czasowych w dokumentach
strategicznych;

•

Silosowość w administracji publicznej –
brak koordynacji działań i wspólnych
standardów.

•

Rywalizacja geopolityczna i zagrożenie
uderzeniem w czułe punkty cyfrowej
infrastruktury kraju;

•

Szybko zmieniające się otoczenie
technologiczne; oddalanie się sektora
prywatnego od publicznego w zakresie
stosowanych technologii.

27

Kompetencje przyszłości

W dzisiejszych czasach posiadanie kompetencji cyfrowych jest potrzebne zarówno do
rozwoju osobistego, aktywności społecznej i obywatelskiej, jak i funkcjonowania na rynku
pracy. Choć ich rozwój był w ostatnich latach przedmiotem wsparcia w ramach wielu
inicjatyw, dystans do poziomu średniej unijnej pozostaje znaczący – zaledwie 44 proc.
polskich obywateli posiada przynajmniej podstawowe umiejętności cyfrowe przy średniej UE
wynoszącej 56%. Silne strony są ograniczone, a część ekspertów wskazuje na
utrzymywanie się tych samych barier i wyzwań w dziedzinie kompetencji cyfrowych od wielu
lat. Odpowiedź na problemy zdiagnozowane w tym zakresie miał stanowić Program Rozwoju
Kompetencji Cyfrowych, którego opracowanie i uchwalenie zajęło ponad 4 lata, w związku z
czym na jego efekty przyjdzie jeszcze poczekać.
W perspektywie kolejnych lat rysują się bardzo istotne wyzwania z obszaru demografii, a
także niepokojący trend spadającego odsetka absolwentów kierunków STEM (nauka,
technologia, inżynieria, matematyka, ang. science, technology, engineering, mathematics) (z
drugiej strony, absolwentów kierunków ICT jest coraz więcej). Niekorzystny wpływ mają
również inne czynniki np. niski poziom cyfryzacji firm. Z drugiej strony, jako niewątpliwą
szansę należy traktować łatwą dostępność przykładów dobrych praktyk stosowanych przez
inne kraje oraz wysoki poziom wiedzy eksperckiej zgromadzony m.in. w organizacjach
społecznych zaangażowanych w rozwijanie kompetencji cyfrowych w Polsce.

28

Silne strony
•

Wysoki poziom kształcenia technicznego
na uczelniach;

•

Relatywnie wysoki (na tle Europy
Środkowo-Wschodniej) poziom cyfryzacji
w szkołach, w tym wyposażenie ich w
szerokopasmowy dostęp do internetu;.

•

Wysoki poziom wiedzy eksperckiej
zgromadzony m.in.
w instytucjach zaangażowanych w
rozwijanie kompetencji cyfrowych w
Polsce.

Słabe strony
•

Niski poziom umiejętności cyfrowych
obywateli we wszystkich kategoriach
wiekowych, nawet wśród tzw. cyfrowych
tubylców - osób młodych
w wieku 16-19 lat;

•

Stosunkowo mały zasób specjalistów ICT i
udział kobiet w zawodach ICT;

•

Niewystarczająca jakość edukacji
cyfrowej.

•

Odsetek absolwentów kierunków STEM
poniżej średniej unijnej;

•

Niska w porównaniu z innymi krajami UE
aktywność edukacyjna osób dorosłych w
Polsce;

•

Zbyt mały nacisk na rozwój miękkich
kompetencji przyszłości.

Szanse
•

•

Wzrost świadomości wśród decydentów
oraz w społeczeństwie znaczenia
kompetencji cyfrowych
dla jakości życia obywateli i kondycji
gospodarki;
Dostępność przykładów dobrych praktyk
stosowanych przez inne kraje.

Zagrożenia
•

Szybko zmieniający się zakres
kompetencji cyfrowych wymagających
uzupełniania przez całe życie;

•

Starzenie się społeczeństwa
i wykluczenie cyfrowe seniorów;

•

Drenaż talentów;

•

Brak stabilności wsparcia rozwoju
kompetencji cyfrowych;

•

Kryzys zdrowia psychicznego i inne ryzyka
związane z ekspozycją na media
elektroniczne.

29

Infrastruktura

Infrastruktura telekomunikacyjna jest przykładem sukcesu wydatkowania środków unijnych
oraz regulacji. Polska ma szeroki dostęp do nowoczesnych sieci oraz niezwykle
konkurencyjny rynek, dający bardzo dobre warunki konsumentom. Pojawiają się jednak
nowe wyzwania – potencjalne wykorzystanie alternatywnych technologii dostępowych (ze
względu na bardzo wysokie koszty pokrycia całego kraju światłowodem); konieczność
stymulacji popytu na dostęp do internetu i zapewnianie utrzymania sieci wobec rosnących
kosztów; tworzenie nowych „infrastruktur” – chmury, komputerów kwantowych czy sieci
prywatnych w przedsiębiorstwach.
Szansą na zwiększenie środków na inwestycje oraz na poszerzenie pola działalności
operatorów telekomunikacyjnych (skarżących się od lat na malejące przychody) jest trend
oddzielania infrastruktury od usług (w Polsce widoczny zarówno w sieciach ruchomych jak i
stacjonarnych). Telekomy mają jednak ograniczone umiejętności wchodzenia w nowe
obszary biznesowe, a niski poziom cyfryzacji firm nie sprzyja ekspansji w tym kierunku.
Ryzyko płynie również z zyskującej na popularności tezie o konieczności zgody na
konsolidację operatorów telekomunikacyjnych w UE – dla polskiego rynku mogłoby to raczej
oznaczać wzrost cen, przy wątpliwym pozytywnym wpływie na jakość dostępnej
infrastruktury.

30

Silne strony
•

Duża konkurencja i dobra oferta dla
konsumentów;

•

Relatywnie szeroki dostęp do
światłowodów oraz dobry zasięg usług
mobilnych;

•

Znaczące środki publiczne i duże
doświadczenie w zakresie dysponowania
nimi.

Słabe strony
•

Ograniczona innowacyjność telekomów;

•

Opóźnione postępowania na
częstotliwości dla sieci 5G.

Szanse

Zagrożenia

•

Trend rozdzielania infrastruktury
od usług;

•

Nierównomierny dostęp
do infrastruktury;

•

Dostęp satelitarny o coraz wyższej
przepływności;

•

Brak uwzględnienia alternatywnych
technologii przy zapewnianiu dostępu;

•

Rozwijanie przez telekomy nowych modeli
biznesowych;

•

Niewielki popyt na łącza o najwyższych
przepływnościach;

•

Planowane działania stymulujące popyt na
łącza o wysokich przepływnościach.

•

Brak udziału w międzynarodowych
projektach wdrażania 5G;

•

Przebijająca się narracja o konieczności
konsolidacji rynku telekomunikacyjnego.

31

Cyberbezpieczeństwo

Obszar cyberbezpieczeństwa jest powiązany ze wszystkim innymi obszarami, a silne i słabe
strony, szanse i zagrożenia współgrają z tymi wskazanymi w innych częściach. Polska
dysponuje istotnym zasobem kapitału ludzkiego – ekspertów w instytucjach zapewniających
cyberbezpieczeństwo na poziomie krajowym czy startupów zajmujących się
cyberbezpieczeństwem. Jednocześnie jednak, niski poziom kompetencji cyfrowych (w tym
wśród przedsiębiorstw) może przekładać się na narastające ryzyka i dużą liczbę „słabych
ogniw”. W wielu aspektach kluczowy dla cyberbezpieczeństwa jest wymiar międzynarodowy.
Bliskość pełnoskalowej wojny w Ukrainie oraz agresywna postawa Rosji i innych aktorów
międzynarodowych zwiększa liczbę cyberataków, ale zarazem pozwala rozwijać
kompetencje w konfrontacji z realnym zagrożeniem. Korzystnym czynnikiem dla zwiększenia
poziomu cyberbezpieczeństwa jest także rozwijający się rynek – zarówno rodzimych firm, jak
i obecność światowych potentatów, która pozwala na korzystanie z ich wiedzy, doświadczeń
i infrastruktury. Koordynację działań w obszarze cyberbezpieczeństwa może utrudniać
rozproszenie odpowiedzialnych za niego instytucji oraz brak „jednego okienka” dla
podmiotów krajowego systemu cyberbezpieczeństwa (KSC) i obywateli. Kwestie prawne
natomiast są zarówno problemem, jak i szansą – z jednej strony niekorzystne są bowiem
opóźnienia w tworzeniu niektórych aktów prawnych oraz ich coraz większa ilość
komplikująca system prawny, z drugiej jednak wciąż istnieje możliwość przyjęcia dobrych
przepisów oraz poszerzenie debaty na poziomie europejskim.

32

Silne strony
•

Zespoły CSIRT (Zespoły Reagowania na
Incydenty Bezpieczeństwa, ang.
Computer Security Incident Response
Team) poziomu krajowego
i inne instytucje odpowiedzialne za
zapewnianie cyberbezpieczeństwa
na poziomie krajowym;

•

Duży zasób specjalistów w sektorze
publicznym i prywatnym;

•

Inicjatywy zwiększające
cyberbezpieczeństwa na poziomie
krajowym (w tym AntyDDoS, ARAKISGOV, ARTEMIS, SKR-Z, S46, CTI);

•
•

Duża liczba kierunków studiów
związanych z cyberbezpieczeństwem;

Słabe strony
•

Niskie wykorzystanie chmury
obliczeniowej;

•

Niski poziom umiejętności cyfrowych,
braki kompetencyjne w administracji
publicznej;

•

Niska świadomość dotycząca zagrożeń w
społeczeństwie
i administracji;

•

Rozproszenie instytucji odpowiedzialnych
za cyberbezpieczeństwo;

•

Bliskość pełnoskalowej wojny w Ukrainie,
narażenie na cyberataki
ze strony Federacji Rosyjskiej;

•

Braki kadrowe w IT wśród MŚP.

Członkostwo w NATO (współpraca
sojusznicza i kolektywna obrona)
oraz członkostwo w UE (mechanizmy
współpracy i regulacje).

Szanse
•

Rosnąca świadomość dotycząca ochrony
danych i prywatności;

•

Wzrost znaczenia bezpieczeństwa
w dyskusjach o kierunku rozwoju,
przekładająca się na szanse wzrostu
finansowania.

Zagrożenia
•

Popularyzacja smart-urządzeń (IoT –
internet rzeczy, ang. Internet of Things) i
rozwój przemysłu 4.0;

•

Popularyzacja pracy zdalnej;

•

Wykorzystanie generatywnej AI
przy szkodliwej działalności w
cyberprzestrzeni;

•

Rozwój technologii kwantowych
jako zagrożenie dla bezpieczeństwa
informacji;

•

Nasilająca się rywalizacja geopolityczna;

•

Wzrost liczby cyberataków;

•

Trudności w utrzymaniu specjalistów
w sektorze publicznym;

•

Niski priorytet cyberbezpieczeństwa
w polskich firmach oraz w administracji.

33

Gospodarka cyfrowa

W Polsce istnieje wciąż znaczna przestrzeń do cyfryzacji firm, automatyzacji i robotyzacji
produkcji. Robotyzacja jest na niskim poziomie w stosunku do krajów regionu, a tym bardziej
w odniesieniu do europejskich liderów. Wydaje się jednak, że trendy demograficzne,
regulacyjne (m.in. wzrost płacy minimalnej) i rynkowe mogą przyspieszyć zmiany w tym
obszarze w Polsce. Silną stroną jest obecność regionów chmurowych największych
globalnych dostawców chmury – a zatem ich bezpośrednie zaangażowanie w rozwijanie
cyfrowej gospodarki. Trudnością z kolei bariery mentalne (tj. brak motywacji przedsiębiorców
do wdrażania nowych rozwiązań – zdecydowanie trudniejsze do przezwyciężenia niż np.
bariery finansowe), „pułapka kraju średniej wielkości” (rynek krajowy wystarczająco duży do
utrzymania firmy, brak zewnętrznych bodźców do rozwoju) czy wreszcie niewystarczająca
dostępność krajowego kapitału (bariera wykraczająca poza sferę cyfrową). Innym ryzykiem,
również wykraczającym poza tylko sferę cyfrową, jest struktura gospodarki, z dużą nadwyżką
firm mikro- i małych (najprawdopodobniej niezależnie od dużego odsetka pozornie
samozatrudnionych).
W rezultacie może powstać dualna gospodarka, w której firmy z kapitałem zagranicznym,
włączone w globalne łańcuchy dostaw czy eksportujące stosują nowoczesne rozwiązania
technologiczne i cyfrowe, a druga część pozostaje w tyle. Takie zagrożenie sugerują
wskaźniki rozwoju sektora ICT, w tym w odniesieniu do flagowego polskiego obszaru
eksportowego – branży gamedev (tworzenie gier komputerowych, ang. game development).
Ukazują one bardzo niską liczbą specjalistów ICT w całej gospodarce, wskazującą na niski
priorytet cyfryzacji w większości firm.
Istotnym kontekstem dla przyszłości polskiej gospodarki cyfrowej są też trendy
demograficzne. Już w 2023 r. 25 proc osób pracujących (w wieku 18-64 lata) stanowiły
osoby w wieku 50 lat lub wyższym12. Jak wynika z analizy PIE, do 2035 r. polski rynek pracy
skurczy się o 2,1 mln pracowników, czyli 12,6 proc. obecnego zatrudnienia. Najpoważniejsze
skutki zmian demograficznych dotkną sektor edukacji (zmniejszenie bazy pracowników o
nawet 29 proc.) oraz opieki zdrowotnej (spadek o nawet 23 proc.). Sektory przemysłowe
(sekcje B-E) mogą do 2035 utracić nawet 400 tys. pracowników (spadek o 11 proc.).
Jednym z potencjalnych rozwiązań niwelujących negatywne skutki spadku podaży pracy jest
wykorzystanie nowoczesnych technologii. Automatyzacja, wykorzystanie robotów
przemysłowych, systemów RPA (Robotic Process Automation) oraz sztucznej inteligencji
mogą wspomagać ludzką pracę, zwiększać jej efektywność lub nawet całkowicie ją
zastępować13. Dzięki takim rozwiązaniom można zautomatyzować część etatów lub
zmniejszyć zapotrzebowanie na pracę w sektorach zmagających się z niedoborami siły
roboczej – tych, w których nie przyniesie to nadmiernych negatywnych kosztów społecznych.
Pomimo obecnie obserwowanego w Polsce niskiego poziomu adaptacji nowych technologii,
można zakładać, że spadająca podaż pracowników, a co za tym idzie wzrost kosztów pracy,
przełożą się na potrzebę innowacyjnych inwestycji na rzecz automatyzacji w polskich
12 https://pie.net.pl/wp-content/uploads/2024/10/Podaz-pracy.pdf
13 https://pie.net.pl/wp-content/uploads/2024/10/Podaz-pracy.pdf

34

przedsiębiorstwach14. W polskim przemyśle istnieje nadal duży potencjał automatyzacji,
ponieważ obecna gęstość robotyzacji należy do najniższych w Unii Europejskiej15. Również
sztuczna inteligencja jako technologia, która jest jednocześnie komplementarna oraz
substytucyjna wobec pracowników wysoko wykwalifikowanych, daje duży potencjał na
przejmowanie niektórych zadań od ludzi, a jednocześnie zwiększenie efektywności
wykonywania pozostałych zadań, co może pomóc zniwelować negatywne skutki zmian
demograficznych16.

14 https://pie.net.pl/wp-content/uploads/2024/10/Podaz-pracy.pdf
15 https://pie.net.pl/wp-content/uploads/2024/07/Robotyzacja-w-Polsce-w-2023.pdf
16 https://www.whitehouse.gov/wp-content/uploads/2024/03/ERP-2024.pdf

35

Silne strony
•

Dostępność technologii największych
globalnych graczy;

•

Wysoki eksport ICT (szczególnie usług);

•

Relatywnie wysokie nakłady polskich
dużych firm na RD.

Słabe strony
•

Relatywnie niski poziom robotyzacji;

•

Brak strategii przemysłowej;

•

Niski poziom kompetencji cyfrowych;

•

Niska motywacja pracodawców do
wdrażania innowacyjnych / cyfrowych
rozwiązań;

•

Niski odsetek specjalistów ICT
zatrudnionych w gospodarce;

•

Niska dostępność krajowego kapitału;

•

Niska innowacyjność gospodarki.

Szanse
•

Podnoszenie płacy minimalnej jako
potencjalny impuls do
automatyzacji/cyfryzacji;

•

Szybkie tempo rozwoju gospodarki.

Zagrożenia
•

Brak silnego ekosystemu inwestycji w
startupy;

•

Mały w stosunku do potrzeb dopływ
specjalistów ICT;

•

Wysokie koszty zatrudnienia specjalistów
ICT;

•

"Luka cyfrowa" wśród przedsiębiorców grupa zautomatyzowanych firm,
przeważnie dużych, eksportujących,
będących w posiadaniu zagranicznego

36

Cele i czynniki
umożliwiające ich realizację
Powyżej zarysowane uwarunkowania – obok doświadczeń z dotychczasowego
funkcjonowania Ministerstwa Cyfryzacji, rekomendacji z licznych raportów z administracji i
rynku oraz ciał doradczych, a także ewaluacji realizacji dotychczas obowiązujących
dokumentów strategicznych – były dla nas drogowskazem w opracowaniu założeń poniższej
strategii.

Biorąc pod uwagę horyzontalność procesów
cyfryzacji i jej silny wpływ na wiele aspektów
ludzkiego życia, uznajemy za główny cel
niniejszej strategii podnoszenie jakości życia
dzięki cyfryzacji.
Do realizacji tego celu konieczne jest spełnienie szeregu warunków, poczynając od
zapewnienia właściwego prawodawstwa i bezpieczeństwa w sferze cyfrowej, wsparcie
obywateli w rozwijaniu kompetencji koniecznych do poruszania się w świecie cyfrowym
oraz zagwarantowanie odpowiedniej jakości dostępu do sieci oraz usług. Zapewnienie
bezpieczeństwa oraz rozwój kompetencji i łączności należy uznać jednocześnie za istotne
cele strategii, jak i fundamentalne czynniki umożliwiające społeczeństwu korzystanie z
rozwijających się technologii cyfrowych.
Za kluczowe priorytety uznajemy również rozwój polskiej gospodarki cyfrowej (a także
wykorzystanie technologii cyfrowych do rozwoju innych branż) i jej konkurencyjności,
budowanie sprawności administracji w oparciu o technologie oraz zabezpieczenie
praw polskich obywateli w domenie cyfrowej.
By powyższe cele i warunki mogły być skutecznie realizowane, konieczne jest:

a) Zwiększenie koordynacji prac między podmiotami administracji publicznej –
zarówno centralnej, jak i samorządowej – a także wsparcia innych instytucji
publicznych. Brak jednego ośrodka odpowiedzialnego za cyfryzację kraju we
wszystkich obszarach wymaga poprawy mechanizmów koordynacji między różnymi
podmiotami działającymi w tym zakresie. Poruszanie się w szybko zmieniającej się
sferze technologii wymaga też zwiększenia elastyczności funkcjonowania państwa
w tym obszarze.
b) Przeznaczenie wystarczających zasobów finansowych, kadrowych i
organizacyjnych na rozwój cyfrowego państwa, społeczeństwa i gospodarki opartej
37

na danych. Inwestycje w obszar cyfrowy – zapewnianie cyberbezpieczeństwa,
unowocześnianie procesów w administracji, usprawnianie e-usług, podniesienie
liczby wdrożeń opartych o sztuczną inteligencję czy wsparcie tworzenia innowacji –
są kluczowe, ale kosztują i wymagają zaangażowania odpowiednio
wynagradzanych i kompetentnych kadr.
c) Długofalowe projektowanie cyfrowego rozwoju kraju. Choć precyzyjne
przewidzenie kierunków rozwoju technologii jest często niemożliwe, za istotne
należy uznać zwiększenie kompetencji analitycznych ośrodków odpowiedzialnych
za tworzenie polityki cyfrowej w Polsce – pozwoli to bowiem na wczesnym etapie
identyfikować trendy, których uwzględnienie może być korzystne dla kraju. Należy
mieć także na względzie zapewnianie neutralności technologicznej rozwiązań
stosowanych przez państwo, co umożliwi uniknięcie długofalowego uzależnienia od
jednego dostawcy.
d) Wsparcie sprawiedliwej transformacji cyfrowej, w ramach której
zagwarantowany zostanie zrównoważony rozwój oraz zwiększenie konkurencyjności
gospodarki (w tym w powiązaniu z transformacją energetyczną oraz prawami
pracowniczymi), włączenie społeczne, dostępność cyfrowa dla osób z
niepełnosprawnościami oraz realizacja praw i zasad cyfrowych, zawartych m.in. w
Europejskiej Deklaracji Praw i Zasad Cyfrowych w Cyfrowej Dekadzie. Odpowiednio
zaprojektowana transformacja cyfrowa musi uwzględniać m.in. powiązania z
transformacją energetyczną, zagwarantowanie praw pracowniczych i wsparcie
przekwalifikowania osób, których miejsca pracy są zagrożone przez zmiany
technologiczne.
e) Projektowanie cyfrowych przemian w duchu technorealizmu – uznanie, że
rozwój technologii nie jest odpowiedzią na wszystkie problemy. Jakkolwiek ma on
potencjał do realnej poprawy jakości życia, jednak wiąże się on też z zagrożeniami,
na które państwo musi reagować i im zapobiegać.
f)

Przyjęcie założenia, że wprowadzanie nowych rozwiązań cyfrowych nigdy nie
może odbywać się kosztem bezpieczeństwa – rozumianego zarówno w
odniesieniu do obszaru cyberbezpieczeństwa, jak i praw podstawowych obywateli,
ich dobrostanu psychicznego i spójności społecznej .

g) Zapewnienie partnerskiej współpracy międzynarodowej, a także między
państwem a biznesem. Gospodarka cyfrowa jest globalna, a istotna część
polskiego prawa cyfrowego bierze swój początek w Unii Europejskiej. Tym samym
bez dobrej współpracy międzynarodowej rozwój cyfrowego państwa będzie
napotykał na istotne przeszkody. Konieczne jest też zapewnienie uczciwych i
partnerskich relacji z firmami z sektora ICT. Na szczególną uwagę zasługują relację
z największymi globalnymi firmami technologicznymi. Choć funkcjonowanie bez ich
produktów często jest niemożliwe, to zarazem muszą one uczciwie kontrybuować do
rozwoju państwa, również w obszarze podatkowym.
Na potrzeby usystematyzowania kierunków interwencji określone zostały 4 obszary
horyzontalne, które ze względu na rangę i znaczenie, istotnie wpływają na efektywność
działań w innych obszarach i stanowią punkt wyjścia dla transformacji cyfrowej wielu
dziedzin życia społeczno-gospodarczego. Są to: komunikacja elektroniczna, kompetencje
przyszłości, cyberbezpieczeństwo oraz koordynacja transformacji cyfrowej.

38

39

Obszary horyzontalne
1.1 Komunikacja elektroniczna
Diagnoza – jak jest?
W Polsce wciąż ok. 24% gospodarstw domowych ma dostęp do sieci o przepustowości
poniżej 100 Mb/s, której nie można zwiększyć do przepustowości gigabitowej. Natomiast
usługi w technologii 5G dostępne są tylko na 54% obszaru kraju i objętych jest nimi 82%
gospodarstw domowych. Jednocześnie, wraz z postępującym rozwojem jakości usług
łączności elektronicznej i ich dostępności, coraz większym wyzwaniem staje się pobudzenie
popytu na korzystanie z internetu – na koniec 2023 roku zaledwie 65,5% gospodarstw
domowych abonowało usługę stacjonarnego dostępu do internetu.

Zapewnienie powszechnego dostępu do
bardzo szybkiego internetu wszystkim
obywatelom jest jednym z determinantów
rewolucji cyfrowej.
Umożliwia budowę kapitału cyfrowego społeczeństwa, upowszechnienie kwalifikacji
cyfrowych, wspieranie kompetencji cyfrowych wśród dzieci i młodzieży w procesie edukacji,
czy też upowszechnienie cyfrowych usług publicznych. Proces ten nie może odbyć się bez
zapewnienia bezpiecznej, wydajnej i zrównoważonej infrastruktury cyfrowej. Na tej
płaszczyźnie coraz większym wyzwaniem staje się sukcesywna eliminacja tzw. białych plam
NGA (ang. Next-generation access) ze względu na konieczność dotarcia z inwestycjami do
najtrudniejszych – z punktu widzenia dostępności i ukształtowania terenu oraz gęstości
zaludnienia – punktów adresowych, które generują konieczność znacznych nakładów
finansowych. Ze względu na potencjalnie niską opłacalność dla przedsiębiorców
telekomunikacyjnych inwestycje w tych obszarach muszą być finansowane przede
wszystkim ze środków pochodzących ze źródeł publicznych.

Za uzupełnienie infrastruktury naziemnej
służyć mogą technologie satelitarne,
użyteczne szczególnie na obszarach o niskim
zaludnieniu.
Należy mieć również na uwadze widoczny trend w zakresie konwergencji sieci naziemnych z
nienaziemnymi, w szczególności satelitarnymi. Zakłada się, że sieci komórkowe kolejnej

40

generacji (6G) będą zintegrowane z sieciami satelitarnymi. Obecnie coraz częściej dochodzi
do współpracy operatorów komórkowych z operatorami satelitarnymi odnośnie testowania
możliwości odbioru sygnałów satelitarnych poprzez urządzenia mobilne. Po 2030 r. można
spodziewać się w pełni zintegrowanych usług w urządzeniach końcowych. Oznacza to, że
użytkownicy będą mieli możliwość dostępu do usług telekomunikacyjnych niezależnie od
miejsca przebywania. Konwergencja sieci umożliwi również dalszy rozwój usług typu IoT
oraz usług autonomicznych, w szczególności związanych z transportem.
Łączność satelitarną należy też uznać za zasób podwójnego zastosowania (cywilny i
wojskowy), który w przypadku potencjalnego zagrożenia umożliwia reakcję na trudne do
przewidzenia sytuacje oraz dostarczenie informacji na czas. Dlatego też, w perspektywie
długofalowej, należy rozważyć budowanie i rozwijanie krajowych zdolności w obszarze
łączności satelitarnej. Da to dalsze możliwości rozwoju bezpiecznej łączności państwowej,
na potrzeby cywilne i militarne.

41

Cel 1: Wszyscy użytkownicy na terenie kraju
mają dostęp do ultraszybkich usług
telekomunikacyjnych – mobilnych
i stacjonarnych.
Co umożliwi realizację celu:
a) Kontynuacja wsparcia finansowego dla przedsiębiorców telekomunikacyjnych dla
rozwoju infrastruktury, szczególnie na obszarach tzw. białych plam – terenach
problematycznych z punktu widzenia dostępności, ukształtowania terenu i
gęstości zaludnienia;
b) Wykorzystanie alternatywnych technologii do zapewnienia łączności w
najtrudniejszych inwestycyjnie obszarach, gdzie nie ma możliwości uzyskania
przepustowości gigabitowych za pomocą technologii przewodowych;
c) Likwidowanie barier prawnych i systemowych dla rozwoju sieci
telekomunikacyjnych poprzez nowelizację tzw. Megaustawy17, która obejmować
będzie zidentyfikowane zarówno przez resort cyfryzacji, jak i zgłaszane przez
branżę telekomunikacyjną bariery inwestycyjne. Ponadto, wdrożenie do polskiego
porządku prawnego postanowień rozporządzenia unijnego Gigabit Infrastructure
Act (GIA)18 w celu wsparcia rozwoju publicznych sieci telekomunikacyjnych
przewidującego uruchomienie m. in. otwartego pojedynczego punktu
informacyjnego („jedno okienko”), w którym każdy operator ma prawo składać,
również w formacie elektronicznym, wnioski o udzielenie wszelkich niezbędnych
zezwoleń inwestycyjnych lub o odnowienie zezwoleń lub udzielenie prawa drogi
oraz uzyskuje informacje o statusie swojego wniosku;
d) Zapewnienie jednostkom samorządu terytorialnego wsparcia merytorycznego w
prowadzeniu procesów inwestycyjnych w obszarze telekomunikacji i wyznaczenie
koordynatorów szerokopasmowych we wszystkich gminach i powiatach do 2026
r.;
e) Kontynuowanie projektów edukacyjno-informacyjnych dotyczących roli
infrastruktury telekomunikacyjnej (stacjonarnej i mobilnej – w tym 5G i 6G) dla
rozwoju społeczno-gospodarczego kraju oraz przeciwdziałanie dezinformacji w
zakresie sieci mobilnych;
f)

Utrzymanie i rozwój portalu internet.gov.pl (SIDUSIS) dostarczającego każdemu
w łatwej i dostępnej formie informacji o dostępności usług dostępu do internetu w
danym punkcie adresowym;

g) Utrzymanie i rozwój portalu SI2PEM w celu zapewnienia dostępności wiedzy o
poziomach PEM (pola elektromagnetycznego) oraz popularyzacji tej wiedzy w
17 Ustawa z dnia 7 maja 2010 r. o wspieraniu rozwoju usług i sieci telekomunikacyjnych (Dz. U. z 2024 r. poz.
604, z późn. zm.)
18 https://eur-lex.europa.eu/legal-content/PL/TXT/?uri=CELEX:32024R1309

42

celu rozwoju sieci ruchomej oraz niwelowania obaw o wpływ infrastruktury sieci
ruchomej na zdrowie i środowisko;
h) Wspieranie rozwoju samorządowych i prywatnych sieci 5G – prowadzenie działań
o charakterze informacyjnym, w tym przygotowywanie publikacji, broszur,
raportów, a także organizacja szkoleń dotyczących wdrażania technologii 5G oraz
promowanie innowacji – startupów i firm pracujących nad rozwiązaniami
wdrażającymi 5G;
i)

Zagwarantowanie odpowiedniej jakości sieci telekomunikacyjnych – wdrożenie
narzędzi systemowych i technicznych w celu pomiaru parametrów usług
telekomunikacyjnych, a także wdrożenie skutecznych mechanizmów
interwencyjnych w celu poprawy jakości usług telekomunikacyjnych.

43

Cel 2: Bezpieczna łączność elektroniczna jest
bezpłatna dla szczególnych grup
użytkowników końcowych
Co umożliwi realizację celu:
a) Zmodernizowanie Ogólnopolskiej Sieci Edukacyjnej (OSE) – zapewnienie szkołom
dostępu do sieci umożliwiającej obsługę ruchu o przepustowościach gigabitowych,
również w salach lekcyjnych. Włączenie do programu OSE przedszkoli, ośrodków
doskonalenia nauczycieli, poradni psychologiczno-pedagogicznych, młodzieżowych
ośrodków wychowawczych, młodzieżowych ośrodków socjoterapii, specjalnych
ośrodków szkolno-wychowawczych, specjalnych ośrodków wychowawczych dla
dzieci i młodzieży oraz ośrodków rewalidacyjno-wychowawczych.
b) Budowa Ogólnopolskiej Sieci Medycznej – sieć zbudowana analogicznie do OSE,
ale łącząca co najmniej szpitale oraz ważniejsze placówki ochrony zdrowia.
c) Wdrożenie bezpłatnej dla użytkowników końcowych usługi Advance Mobile Location
(AML) umożliwiającej precyzyjne lokalizowanie osób dzwoniących na numery
alarmowe w oparciu o dane pochodzące z telekomunikacyjnego urządzenia
końcowego w sieci ruchomej i przekazywane do regionalnych centrów
powiadamiania ratunkowego z wykorzystaniem publicznej sieci ruchomej.

44

Cel 3: Usługi telekomunikacyjne są
powszechnie wykorzystywane wśród
społeczeństwa, administracji i biznesu
Co umożliwi realizację celu:
a) Wprowadzenie programu tzw. bonów łączności – zestawu zachęt ekonomicznych
dla użytkowników końcowych do korzystania z usług.
b) Wsparcie finansowe i organizacyjne podmiotów zaangażowanych w wdrażania sieci
ruchomych nowej generacji dzięki utworzeniu Funduszu Zastosowań Sieci
Mobilnych (5G i 6G), w ramach którego możliwa będzie współpraca instytucji
publicznych z instytutami badawczymi, uczelniami i przemysłem w celu rozwoju
zastosowań dla sieci mobilnych wraz zapewnieniem odpowiednich środków na ten
cel.

45

Cel 4: Cele transformacji cyfrowej państwa są
wspierane przez suwerenny, bezpieczny
system łączności satelitarnej
Co umożliwi realizację celu:
a) Opracowanie, budowa i wyniesienie satelity telekomunikacyjnego na orbitę
geostacjonarną oraz konstelacji satelitów komunikacyjnych łączności
szerokopasmowej o wysokiej przepustowości na niskiej orbicie okołoziemskiej.
Zdolności satelitarne powinny być w pełni programowalne, wyposażone w
możliwości sterowania transmisją radiową w zakresie przepustowości i pokrycia
oraz posiadać łączność laserową między sobą na różnych orbitach;
b) Opracowanie i budowa demonstratora technologii dla systemu GOVSATCOM w
zakresie świadczenia usług łączności satelitarnej dla administracji publicznej, służb
odpowiedzialnych za zarządzanie kryzysowe i bezpieczeństwo;
c) Nowe inwestycje i innowacje dla rozwoju i rozbudowy krajowego potencjału w
zakresie szybkiej telekomunikacji, opartej na satelitach i naziemnej infrastrukturze
dla świadczenia przez operatorów efektywnych kosztowo, wysokiej jakości
telekomunikacyjnych usług szerokopasmowych;
d) Opracowanie i budowa demonstratora technologii (docelowo konstelacji satelitarnej
na niskiej orbicie okołoziemskiej z możliwością komunikacji z satelitą na orbicie
geostacjonarnej) w zakresie wykorzystania innowacyjnych możliwości
technologicznych dla bezpiecznej transmisji i przechowywania danych w przestrzeni
kosmicznej.

46

1.2 Kompetencje przyszłości
Diagnoza – jak jest?
Szeroko pojęte kompetencje przyszłości mają fundamentalne znaczenie dla rozwoju sfery
cyfrowej w państwie. Obywatele muszą nie tylko umieć korzystać z technologii cyfrowych,
ale także robić to w zdrowy sposób, znać zasady higieny cyfrowej czy umieć rozpoznać
dezinformację. Same zaś kompetencje cyfrowe są kluczowe dla efektywności,
innowacyjności i konkurencyjności polskiej gospodarki. Według danych Eurostatu19, w 2023
r. tylko 44% polskich obywateli posiadało co najmniej podstawowe (średnia UE - 56%), a
20% – ponadpodstawowe umiejętności cyfrowe (średnia UE - 27%).
Deficyt kompetencji cyfrowych jest przede wszystkim widoczny wśród osób starszych (w
wieku 65-74 lata), gdzie 87% nie posiadało nawet podstawowych umiejętności cyfrowych
(średnia UE - 72%) i w grupie wiekowej 55‒64 lat, w której takie osoby stanowiły 76%
(średnia UE - 56%), podobnie jak wśród rolników i osób z niepełnosprawnościami - 77%.
Odnotowano także spore dysproporcje wśród osób zamieszkujących miasta i wsie: odsetek
mieszkańców terenów wiejskich z co najmniej podstawowymi kompetencjami cyfrowymi
wyniósł 33% (średnia UE - 47%), o 22 punkty procentowe mniej niż w przypadku osób
zamieszkujących miasta. Kompetencje cyfrowe powinny umożliwić obywatelom zrozumienie
i odnalezienie się w środowisku wykorzystującym technologie w niemal każdym aspekcie
życia. Osoby o niskich umiejętnościach cyfrowych znacznie bardziej narażone są na
dezinformację i nieumiejętne weryfikowanie informacji otrzymanych drogą cyfrową.
W 2023 r. udział specjalistów ICT w ogólnej liczbie pracujących w Polsce wyniósł 4,3%
(średnia UE - 4,8%)20. Wobec przewidywanego wzrostu popytu na tę kategorię pracowników
oraz planowanego dla UE w ramach Cyfrowej Dekady na 2030 r. odsetka 10%, należy
uznać, że stan ten jest niesatysfakcjonujący.
Kobiety w Polsce, podobnie jak w UE, stanowiły 19% w grupie specjalistów ICT21. Ten brak
równowagi działa na niekorzyść samych kobiet, jak też sektora ICT i gospodarki. Jak wynika
z danych, polski system edukacji nie gwarantuje uzyskania przez absolwentów szkół
średnich podstawowego poziomu kompetencji cyfrowych - w 2023 r. co najmniej
podstawowe umiejętności cyfrowe posiadało tylko 58% osób w wieku 16-19 lat (średnia

19 Eurostat:
https://ec.europa.eu/eurostat/databrowser/view/isoc_sk_dskl_i21/default/table?lang=en&category=isoc.isoc_sk.is
oc_sku
20 Eurostat:
https://ec.europa.eu/eurostat/databrowser/view/isoc_sks_itspt/default/table?lang=en&category=isoc.isoc_sk.isoc_
sks.isoc_skslf
21 Eurostat:
https://ec.europa.eu/eurostat/databrowser/view/isoc_sks_itsps/default/table?lang=en&category=isoc.isoc_sk.isoc
_sks.isoc_skslf

47

unijna 66%)22. Kształcenie na poziomie wyższym nie zapewnia stosownego do potrzeb
dopływu specjalistów ICT - w 2022 r. tylko 4,3% wszystkich absolwentów (średnia UE 4,5%) kończyło naukę w dziedzinie ICT23. Udział kobiet wśród absolwentów ICT wyniósł 22%
(średnia UE – 21%)24. W kontekście wsparcia innowacji cyfrowych przez absolwentów szkół
wyższych należy również wziąć pod uwagę kształcenie w obszarach STEM, technologii
przełomowych i na kierunkach wspierających ich rozwój.
Brakuje systemowego rozwiązania dotyczącego podnoszenia kompetencji cyfrowych
pracowników administracji publicznej, dzięki któremu podniósłby się poziom świadczenia
usług e-administracji i poziom satysfakcji obywateli.

22 Eurostat:
https://ec.europa.eu/eurostat/databrowser/view/isoc_sk_dskl_i21__custom_12512302/default/table?lang=en&pag
e=time:2023
https://ec.europa.eu/eurostat/databrowser/view/educ_uoe_grad02__custom_12849024/default/table?lang=en
23 Eurostat:
https://ec.europa.eu/eurostat/databrowser/view/educ_uoe_grad03__custom_12512661/default/table?lang=en
24 Eurostat:
https://ec.europa.eu/eurostat/databrowser/view/educ_uoe_grad03__custom_12512714/default/table?lang=en

48

Cel 1: Co najmniej 85% polskiego
społeczeństwa posiada przynajmniej
podstawowe umiejętności cyfrowe, a 50%
umiejętności ponadpodstawowe
Co umożliwi realizację celu:
a) Zapewnienie osobom dorosłym, zgodnie z ich potrzebami, możliwości rozwoju
umiejętności cyfrowych w tworzonych w zainteresowanych gminach Klubach
Rozwoju Cyfrowego (KRC). Każdy dorosły będzie mógł skorzystać z zajęć
organizowanych w KRC oraz z porad edukatorów zatrudnionych w klubach;
b) Inicjowanie działań wspierających osoby z niepełnosprawnościami, obejmujących:
wsparcie finansowe w zakupie sprzętu niezbędnego do nabycia kompetencji
cyfrowych; organizowanie szkoleń dedykowanych dla osób z
niepełnosprawnościami; wsparcie organizacji non-profit w realizacji działań na
rzecz podnoszenia kompetencji cyfrowych wśród osób z różnymi
niepełnosprawnościami i szczególnymi potrzebami;
c) Motywowanie społeczeństwa do poszerzania kompetencji cyfrowych poprzez
wskazywanie korzyści i możliwości, jakie daje ich posiadanie. Odpowiednie
kampanie będą prowadzone zarówno na poziomie ogólnopolskim, jak i lokalnym;
d) Zapewnienie dostępu do szkoleń, także zakończonych ewaluacją zdobytych
kompetencji np. w modelu mikropoświadczeń oraz materiałów edukacyjnych na
portalu www.kompetencjecyfrowe.gov.pl, na którym zmapowane zostaną miejsca
w sieci, wydarzenia oraz materiały do rozwijania kompetencji cyfrowych;
e) Budowanie świadomości w zakresie bezpiecznego poruszania się w świecie
cyfrowym. Będzie się ono opierać na profilaktyce cyberprzemocy i uzależnień,
szerzeniu świadomości zagrożeń i umiejętności reagowania na nie, promowaniu
świadomego korzystania z technologii cyfrowych (w tym AI), akcentowaniu
konieczności krytycznego myślenia i stosowania zasad higieny cyfrowej,
rozwiązywaniu kwestii etycznych pojawiających się wraz z rozwojem AI oraz
wyposażaniu społeczeństwa w kompetencje odpowiednie do bezpiecznego i
satysfakcjonującego funkcjonowania w świecie cyfrowym;
f)

Systemowe przeciwdziałanie dezinformacji połączone ze zwiększaniem
świadomości obywateli o działaniu mechanizmów dezinformacji, rozwijanie
kompetencji krytycznego myślenia umiejętności weryfikacji informacji i korzystania
z mediów na wszystkich poziomach kształcenia;

g) Współpraca, mobilizowanie i aktywizowanie podmiotów tworzących ekosystem
rozwoju kompetencji cyfrowych w Polsce tj. organizacji non-profit,
przedsiębiorstw, placówek edukacyjnych, kulturalnych, partnerów społecznych,
administracji publicznej itp.
h) Zapewnienie uczniom takiego rozwoju kompetencji cyfrowych, aby każdy uczeń
posiadał przynajmniej podstawowe, a najlepiej ponadpodstawowe umiejętności
49

cyfrowe, zgodnie z Polityką Cyfrowej Transformacji Edukacji. System edukacji
cyfrowej ma być wspierany dzięki odpowiednio przygotowanej kadrze
pedagogicznej i w warunkach aktualnie najlepszych rozwiązań technologii
cyfrowych.

50

Cel 2: Liczba specjalistek i specjalistów w
sektorze ICT odpowiada zapotrzebowaniu
polskiej gospodarki
Co umożliwi realizację celu:
a) wspieranie uczniów, w szczególności dziewcząt, w rozwoju zainteresowań
informatyką, inicjowanie programów wspierających rozwój kompetencji w nowych
obszarach technologii przełomowych, m.in. AI i technologii kwantowych oraz
rozszerzenie Programu Rozwoju Talentów Informatycznych na szkoły podstawowe i
uzupełnienie go o komponent technologii przełomowych. Dodatkowym elementem
będą działania promocyjne skierowane do rodziców, uczniów i nauczycieli;
b) Niwelowanie barier ograniczających obecność kobiet w ICT, promowanie kierunków
kształcenia i zawodów ICT, a także zwalczanie stereotypów hamujących dopływ
kobiet do zawodów cyfrowych;
c) Prowadzenie kampanii informacyjnych przedstawiających możliwe ścieżki kariery w
obszarze ICT;
d) Stworzenie mechanizmu nowoczesnych szkoleń i szybkich ścieżek umożliwiających
chętnym przebranżowienie do zawodu specjalisty ICT;
e) Inicjowanie projektów wspierających rozwój zaawansowanych kompetencji w
zakresie nowych technologii cyfrowych dla pracowników, w szczególności sektora
MŚP, przemysłu i usług;
f)

Zwiększenie liczby absolwentów kierunków STEM ze szczególnym uwzględnieniem
kierunków koniecznych dla rozwoju technologii przełomowych oraz liczby
przeprowadzonych doktoratów w środowisku akademickim w specjalizacjach STEM;

g) Zwiększenie liczby interdyscyplinarnych specjalistów oraz ekspertów w dziedzinach
AI/STEM/ICT, łączących te obszary z innymi kierunkami niezbędnymi dla rozwoju
technologii przełomowych;
h) Monitorowanie udziału kobiet w ICT, a także zmian świadomości i postaw
związanych z wizerunkiem przedmiotów ścisłych, zawodów ICT i rolami płciowymi
oraz rolą kobiet w ICT.

51

Cel 3: Na wszystkich poziomach kształcenia
dostępna jest efektywna i wysokiej jakości
edukacja cyfrowa, uwzględniająca potrzeby
osób z grup szczególnie wrażliwych
Co umożliwi realizację celu:
a) Podniesienie jakości kształtowania kompetencji cyfrowych młodego pokolenia
zarówno przez rozwój dydaktyki cyfrowej, dostosowanie podstawy programowej do
postępu technologicznego oraz metodycznego, jak i przygotowanie nauczycieli do
realizacji zajęć zgodnie z obowiązującą podstawą programową oraz metodyką
wykorzystywania nowych technologii w nauczaniu;
b) Podniesienie kwalifikacji cyfrowych oraz kompetencji w zakresie sztucznej
inteligencji (AI) wśród wszystkich nauczycieli, wykładowców, pracowników
akademickich i naukowych;
c) Zamawianie studiów (także podyplomowych i dokształcających) w zakresie
nauczania informatyki, kompetencji cyfrowych nauczycieli oraz wykorzystania
nowoczesnych metod nauczania z zastosowaniem technologii cyfrowych;
d) Wykorzystanie technologii cyfrowych w szkołach do podnoszenia jakości
kształcenia, zerwania z podającą formą przekazywania wiedzy, do wspomagania
pracy zespołowej, realizacji zespołowych projektów, grywalizacji oraz zapewnienia
kontaktu z najnowocześniejszymi technologiami cyfrowymi jak np. AI, roboty, mikrokontrolery, drukarki 3D, VR/AR (wirtualnej/rozszerzonej rzeczywistości) itp.;
e) Wprowadzenie do podstawy programowej kształtowania umiejętności bezpiecznego
korzystania z e-usług publicznych i prywatnych (z obszaru zdrowia, nauki,
administracji, komunikacji, finansów, zasobów kultury itp.) oraz tematów związanych
ze sztuczną inteligencją – tłumaczenie jej funkcjonowania, programowanie, sposoby
bezpiecznego, etycznego i odpowiedzialnego korzystania z tej technologii;
f)

Wprowadzenie tematów związanych z dezinformacją, myśleniem krytycznym,
umiejętności korzystania z mediów i weryfikacji informacji do programów nauczania
w szkołach oraz w programach kształcenia i doszkalania kadry dydaktycznej;

g) Wprowadzenie do podstawy programowej na wszystkich poziomach kształcenia
zagadnień związanych z dostępnością cyfrową.

52

53

Cel 4: Pracownicy administracji publicznej
posiadają kompetencje cyfrowe niezbędne do
świadczenia e-usług publicznych o
najwyższym poziomie dojrzałości oraz
efektywnego działania administracji.
Co umożliwi realizację celu:
a) Zapewnienie dostępu do wysokiej jakości szkoleń, warsztatów praktycznych oraz
pakietów kursów e-learningowych, zakończonych ewaluacją zdobytych kompetencji
np. w modelu mikropoświadczeń, m.in. w obszarach świadczenia cyfrowych usług
publicznych, identyfikacji elektronicznej, zarządzania cyfryzacją, cyfryzacji
procesów, cyberbezpieczeństwa, sztucznej inteligencji, systemów chmurowych,
zarządzania i analizy danych oraz otwierania danych, inteligentnych miast i wsi
(smart city i smart village), open-source (otwarte oprogramowanie) w administracji,
zarządzania dostępnością cyfrową i jej wdrażaniem itp.;
b) wprowadzenie systemowego wsparcia dla pracowników administracji chcących się
przekwalifikować do zawodu specjalisty ICT;
c) wprowadzenie w administracji publicznej prymatu kształcenia własnych kadr w
obszarach zdiagnozowanych potrzeb ICT (np. cyberbezpieczeństwo, sztuczna
inteligencja).

54

Cel 5: Wiedza, umiejętności i świadomość
polskiego społeczeństwa odpowiadają
wyzwaniom i trendom towarzyszącym
transformacji cyfrowej i zrównoważonemu
rozwojowi.
Co umożliwi realizację celu:
a) Uwzględnianie w programach kształcenia kwestii wpływu korzystania z usług ICT na
środowisko oraz edukowanie na temat tego, jak korzystać z technologii w sposób
bardziej zrównoważony. Prowadzenie kampanii społeczno-edukacyjnych
podnoszących świadomość w ww. obszarach;
b) Zwiększanie poziomu edukacji społeczeństwa z zakresu technologii przełomowych,
poprzez organizację szkoleń, warsztatów i edukację pozaformalną;
c) Stworzenie planu komunikacji społecznej w mediach publicznych (w ramach misji
publicznej) w celu rozwoju świadomości i wiedzy obywateli na temat zagadnień
cyfrowych.

55

Cel 6: Polskie przedsiębiorstwa posiadają
kompetencje cyfrowe kluczowe do
efektywnego prowadzenia biznesu, utrzymania
pozycji konkurencyjnej na rynku i
strategicznego rozwoju firmy przy
wykorzystaniu rozwiązań cyfrowych
Co umożliwi realizację celu:
a) Wzmacnianie świadomości właścicieli przedsiębiorstw i ich pracowników o
korzyściach z wdrożeń technologii o różnym poziomie i zastosowaniu, zależnych od
potrzeb firmy, poprzez sprofilowane doradztwo eksperckie, dostęp do materiałów
informacyjnych i edukacyjnych z zakresu transformacji cyfrowej i pakiet „Cyfrowego
Startu dla Biznesu”;
b) Budowanie zaufania do technologii cyfrowych poprzez wzmacnianie wiedzy o
bilansie kosztów, korzyści i ryzyk z wdrożenia rozwiązań cyfrowych,
cyberbezpieczeństwie oraz umiejętności krytycznej oceny jakości i wiarygodności
źródeł informacji i identyfikacji dezinformacji;
c) Niwelowanie obaw związanych z przestojami procesów w firmie i ryzykiem
nietrafionych inwestycji w rozwiązania cyfrowe poprzez systemowe wsparcie
obejmujące rzetelną diagnostykę, ocenę spodziewanych efektów i dobór najlepszych
narzędzi do rozwoju cyfrowego firmy.

56

1.3 Cyberbezpieczeństwo
Diagnoza – jak jest?
Rosnący poziom zagrożeń w cyberprzestrzeni, nowe rodzaje zagrożeń i wzrost aktywności
grup cyberprzestępczych, haktywistycznych i powiązanych z innymi państwami mają wpływ
na codzienne funkcjonowanie obywateli, przedsiębiorstw i instytucji publicznych. Polska
należy do krajów najczęściej atakowanych w cyberprzestrzeni, rokrocznie rośnie liczba
cyberincydentów. Jest to związane m.in. rozprzestrzenianiem technologii (np. AI)
umożliwiających dokonywanie cyberataków oraz coraz większe ucyfrowienie naszego
codziennego życia oraz digitalizacja gospodarki i państw. Polska i inne państwa Zachodu są
także celem działań hybrydowych Rosji, Białorusi i innych państw, których duża część ma
miejsce w cyberprzestrzeni. W wymiarze wojskowym cyberprzestrzeń stała się domeną
operacyjną na równi z lądem, morzem, powietrzem i kosmosem. Cyberbezpieczeństwo
naszego kraju ma też fundamentalne znacznie z uwagi na centralną rolę na wschodniej
flance NATO.
Wojna Rosji z Ukrainą, w której Polska stanowi hub logistyczny wsparcia dla broniącej się
Ukrainy, wiązała się z licznymi cyberatakami m.in. infrastrukturę transportową, co jest ważną
lekcją w kontekście mobilności wojskowej i zdolności do kolektywnej obrony. Nie
pozostajemy bierni wobec zagrożeń, ale aktywnie im przeciwdziałamy. Obejmuje to nie tylko
zmiany systemowe, które wprowadzamy poprzez nowe akty prawne, ale także rozwijamy
zdolności instytucji odpowiedzialnych za cyberbezpieczeństwo na poziomie krajowym,
wyposażamy je w odpowiednie narzędzia techniczne, jak również dbamy o odpowiedni
zasób specjalistów ds. cyberbezpieczeństwa (świadczenie teleinformatyczne w ramach
Funduszu Cyberbezpieczeństwa) oraz powszechne szkolenia z higieny cyfrowej na
wszelkich szczeblach.

Polska będzie nieustannie podejmować
działania mające na celu systemowe
zwiększanie poziomu cyberbezpieczeństwa
krajowego i międzynarodowego, zwiększanie
poziomu ochrony informacji, a także
ograniczanie ryzyk związanych z
cyberprzestrzenią.
Będziemy więc kompleksowo rozwijać krajowy system cyberbezpieczeństwa – poprzez
zmiany legislacyjne, podnoszenie odporności i zdolności podmiotów tego systemu oraz
wprowadzanie nowych mechanizmów koordynacji działań. Fundamentalną kwestią jest
potrzeba powołania centralnej instytucji odpowiedzialnej za cyberbezpieczeństwo na
poziomie krajowym. Kluczowe będą także upowszechnianie rozwiązań technicznych
podnoszących cyberbezpieczeństwo, rozwój krajowego potencjału technologicznego i
przemysłowego w obszarze cyberbezpieczeństwa oraz zwiększanie kompetencji

57

specjalistów oraz społeczeństwa jako całości. Działania na rzecz zwiększania poziomu
cyberbezpieczeństwa muszą być podejmowane w ścisłej współpracy z odpowiednimi
resortami i instytucjami państwa. Podobnie jest w przypadku zwalczania
cyberprzestępczości, bez którego cyfryzacja się nie powiedzie. Za bardzo istotne należy
uznać także działania mające na celu zapewnienie synergii między wojskowym a cywilnym
wymiarem cyberbezpieczeństwa, a także między cyberbezpieczeństwem a zarządzaniem
kryzysowym.

58

Cel 1: Funkcjonujący krajowy system
cyberbezpieczeństwa jest dojrzały i efektywny.
Co umożliwi realizację celu:
a) Powołanie centralnej instytucji odpowiedzialnej za cyberbezpieczeństwo na poziomie
krajowym i koordynującej działania innych podmiotów zapewniających
cyberbezpieczeństwo na poziomie krajowym, dysponującej odpowiednią pozycją
ustrojową, kompetencjami, zasobami osobowymi, budżetem i infrastrukturą;
b) Wzmacnianie roli Pełnomocnika Rządu do Spraw Cyberbezpieczeństwa oraz
Połączonego Centrum Operacyjnego Cyberbezpieczeństwa. Pozwoli to zwiększyć
efektywność systemu i zapewni sprawniejsze reagowanie na zagrożenia w
cyberprzestrzeni;
c) Rozwijanie Systemu S46 jako podstawy wymiany informacji między podmiotami
kluczowymi, ważnymi oraz instytucjami państwowymi;
d) Wzmacnianie potencjału instytucji odpowiedzialnych za zapewnianie
cyberbezpieczeństwa na poziomie krajowym, ze szczególnym uwzględnieniem
zespołów reagowania na incydenty bezpieczeństwa komputerowego (CSIRT)
poziomu krajowego;
e) Tworzenie CSIRT-ów sektorowych i współpraca z sektorowymi centrami wymiany i
analizy informacji;
f)

Udzielanie podmiotom krajowego systemu cyberbezpieczeństwa wsparcia w
modernizacji i rozbudowie infrastruktury cyberbezpieczeństwa w sieciach IT, w tym
jednostkom samorządu terytorialnego w budowie samorządowych struktur
odpowiedzialnych za cyberbezpieczeństwo.

59

Cel 2: Systemy informacyjne w sferze
publicznej (w tym militarnej) oraz prywatnej
posiadają wysoki poziom odporności.
Co umożliwi realizację celu:
a) Wprowadzenie mechanizmu uwzględniania w zamówieniach publicznych wymogów
związanych z cyberbezpieczeństwem w odniesieniu do produktów ICT i usług ICT
oraz specyfikacji tych wymogów;
b) Wprowadzenie mechanizmu umożliwiającego wyłączenie pilnych zakupów
związanych z cyberbezpieczeństwem spod wymogów prawa zamówień publicznych,
co pozwoli uniknąć długotrwałych postępowań przetargowych negatywnie
oddziałujących na cyberbezpieczeństwa państwa;
c) Wprowadzenie skoordynowanych rozwiązań dotyczących zarządzania
podatnościami, w tym ich identyfikowania, katalogowania i ujawniania;
d) Rozwijanie krajowych rozwiązań i standardów kryptograficznych (w tym w zakresie
kryptografii postkwantowej), a także inicjowanie programów i projektów badawczorozwojowych i innowacyjnych w tym zakresie, aby Polska dokonała bezpiecznej
migracji do kryptografii postkwantowej oraz mogła wykorzystać technologie kwantowe
na rzecz bezpieczeństwa państwa;
e) Uruchomienie chmury do przetwarzania informacji niejawnych (chmury niejawnej);
f)

Rozwijanie zdolności w zakresie rozpoznawania zagrożeń w cyberprzestrzeni (ang.
Cyber Threat Intelligence) oraz analityki i przewidywania rozwoju sytuacji w
cyberprzestrzeni (ang. Cyber Foresight), tak by móc odpowiadać na aktualne
wyzwania. Działania te będą mogły być wykorzystane na potrzeby zarządzania
ryzykiem i wprowadzania mechanizmów korygujących cele operacyjne.

60

Cel 3: Krajowa baza technologicznoprzemysłowa w obszarze
cyberbezpieczeństwa posiada rozwinięty
potencjał i cechuje się wysokim stopniem
suwerenności technologicznej.
Co umożliwi realizację celu:
a) Zwiększenie bezpieczeństwa łańcuchów dostaw w wymiarze krajowym i
międzynarodowym (zarówno w wymiarze sprzętowym jak i oprogramowania),
kierując się interesami bezpieczeństwa narodowego oraz polskiej gospodarki;
b) Wykluczenie produktów ICT, rodzajów usług ICT lub konkretnych procesów ICT
pochodzących od dostawców wysokiego ryzyka (wykorzystując mechanizm prawny z
ustawy KSC);
c) Rozwijanie krajowego systemu certyfikacji cyberbezpieczeństwa, zapewniającego
procedury niezbędne do prawidłowości procesów certyfikacyjnych;
d) Realizacja programów i projektów badawczo-rozwojowych i innowacyjnych w
dziedzinie cyberbezpieczeństwa, które pozwolą na budowę krajowych kompetencji
technologicznych i przemysłowych oraz zwiększenie suwerenności technologicznej
Polski;
e) Realizacja inicjatyw wykorzystujących technologie przełomowe (w tym sztuczną
inteligencję) na potrzeby cyberbezpieczeństwa;
f)

Realizacja programów i projektów badawczo-rozwojowych oraz innowacyjnych w
dziedzinie cyberbezpieczeństwa, które pozwolą na zabezpieczenie modeli i
systemów AI wdrażanych w Polsce.

61

Cel 4: Kadry podmiotów krajowego systemu
cyberbezpieczeństwa oraz społeczeństwo
posiadają świadomość cyberzagrożeń oraz
wiedzę i kompetencje w zakresie
cyberbezpieczeństwa.
Co umożliwi realizację celu:
a) Zwiększanie świadomości i wiedzy społeczeństwa z zakresu cyberbezpieczeństwa
poprzez realizację działań w zakresie kształcenia i szkolenia w dziedzinie
cyberbezpieczeństwa, podnoszenia umiejętności i świadomości, włączając w to
dobre praktyki oraz higienę cyfrową;
b) Wzmacnianie kompetencji kadr podmiotów krajowego systemu cyberbezpieczeństwa;
c) Zapewnienie funkcjonowania Funduszu Cyberbezpieczeństwa i świadczeń
teleinformatycznych.

62

Cel 5: Polska posiada silną pozycję
międzynarodową w obszarze
cyberbezpieczeństwa.
Co umożliwi realizację celu:
a) Aktywna współpraca międzynarodowa na poziomie strategiczno-politycznym np.
udział w pracach (również w wymiarze legislacyjnym) nad podnoszeniem poziomu
cyberbezpieczeństwa w wymiarze międzynarodowym, pełnienie przez Polskę
kluczowych ról w organizacjach międzynarodowych czy udział w inwestycjach
międzynarodowych zwiększających cyberodporność;
b) Aktywna współpraca międzynarodowa na poziomie operacyjnym oraz technicznym
np. wielostronna wymiana informacji i doświadczeń oraz aktywny udział w
ćwiczeniach;
c) Koordynowanie przez Pełnomocnika Rządu do Spraw Cyberbezpieczeństwa działań
na arenie międzynarodowej w zakresie współpracy cywilno-wojskowej w obszarze
cyberbezpieczeństwa.

63

1.4 Koordynacja cyfrowej
transformacji kraju
Diagnoza – jak jest?
Horyzontalny charakter procesów cyfryzacji sprawia, że nieodzowna jest efektywna
międzyresortowa i ponadsektorowa współpraca oraz systematyzacja wiedzy na temat
podejmowanych działań w różnych obszarach działalności państwa. Choć dotychczasowe
inicjatywy w tym zakresie przyniosły pewną poprawę, to efektywne zarządzanie cyfryzacją
wymaga większej koordynacji. Wciąż brakuje kompleksowej, spójnej i uporządkowanej
informacji na temat stanu informatyzacji podmiotów publicznych i ich efektów. Ma to
kluczowe znaczenie, ponieważ monitorowanie i kontrolowanie wdrażania projektów eadministracji w całym kraju poprawia skuteczność prowadzenia projektów, natomiast
koordynacja wydatków na ICT pozwala na optymalizację kosztów i strategiczną
priorytetyzację inwestycji w oparciu o potrzeby kraju. Pozwala jednocześnie na zwiększenie
transparentności i odpowiedzialności w zakresie wydatków publicznych, a pośrednio
przekłada się także na zwiększenie konkurencyjności kraju na arenie międzynarodowej.

Dla sprawnej koordynacji cyfrowej
transformacji Polski istotny jest nie tylko
wymiar wewnętrzny.
Konieczna jest także poprawa koordynacji w obszarze dyplomacji cyfrowej – nowego
obszaru polityki zagranicznej państwa, związanego z szybkim rozwojem technologii
cyfrowych i ich upowszechnieniem się w stosunkach międzynarodowych. Obszar ten
obejmuje m.in. międzynarodowe zarządzanie sztuczną inteligencją i innymi technologiami
cyfrowymi, przyciąganie inwestycji zagranicznych czy relacje państw z globalnymi
korporacjami technologicznymi. W Polsce dyplomacja cyfrowa jest słabo rozwinięta – brakuje
odpowiednich podstaw koncepcyjnych, koordynacji organizacyjnej czy spójnej krajowej
strategii w tym obszarze. Skuteczna dyplomacja cyfrowa wymaga wspólnego działania
resortów spraw zagranicznych, rozwoju i cyfryzacji.
Uznajemy, że jednym z filarów cyfrowej transformacji jest Architektura Informacyjna Państwa
(AIP), metoda zarządzania informatyzacją państwa, oparta na modelach architektonicznych i
obejmująca zasady podstawowe (pryncypia), standardy, wytyczne i rekomendacje
architektoniczne, w tym dotyczące interoperacyjności, dostępności, zorientowania na
użytkownika, reużywalności danych, komponentów technicznych, dokumentacji,
doświadczeń. Kluczowe są zmiany w prawodawstwie, które mogą pomóc skutecznie
wdrażać AIP, a także propagowanie jej znaczenia i celów oraz korzyści z jej stosowania,
ponieważ deficyt wiedzy o AIP negatywnie wpływa na transformację cyfrową państwa.

64

Cel 1: Wymiana informacji na temat stanu
cyfryzacji jednostek administracji publicznej
oraz realizowanych przez nie przedsięwzięć
informatycznych jest sprawna i efektywna
Co umożliwi realizację celu:
a) działalność Komitetu do spraw Cyfryzacji, mającego szersze kompetencje niż
dotychczas funkcjonujący Komitet Rady Ministrów ds. Cyfryzacji. KdsC ma
zapewniać koordynację działań państwa związanych z informatyzacją oraz wsparcie
cyfrowego rozwoju państwa. Jego zadania będą obejmowały rozpatrywanie projektów
dokumentów rządowych związanych z informatyzacją, monitorowanie, opiniowanie i
publikowanie informacji o przedsięwzięciach informatycznych o publicznym
zastosowaniu, monitorowanie realizacji strategii i innych dokumentów o charakterze
strategicznym związanych z informatyzacją;
b) Działalność pełnomocników ds. informatyzacji, powoływanych w szczególności w
ministerstwach oraz w Kancelarii Prezesa Rady Ministrów. Do ich podstawowych
zadań będzie należało koordynowanie realizacji i wdrażania strategii w zakresie
spraw należących do właściwości działu administracji rządowej, kierowanego przez
właściwego ministra.

65

Cel 2: Projekty informatyczne są realizowane
i zarządzane w sposób skoordynowany,
przejrzysty i efektywny
Co umożliwi realizację celu:
a) Wdrożenie wspólnej metodyki zarządzania przedsięwzięciami informatycznymi
realizowanymi we wszystkich jednostkach administracji publicznej pozwalającej na
efektywne monitorowanie ich postępów oraz efektów;
b) Utworzenie i działalność repozytorium standardów prowadzenia przedsięwzięć,
dokumentów funkcjonalnych i pozafunkcjonalnych;
c) Pełne raportowanie dotyczące podmiotów i osób prowadzących przedsięwzięcia
informatyczne dla państwa, które umożliwi zwiększenie przejrzystości i optymalizacji
wydatkowania środków;
d) Przeprowadzenie kompleksowej diagnozy efektywności udzielania i realizowania
zamówień publicznych (perspektywa zamawiającego i wykonawcy) dotyczących
przedsięwzięć informatycznych. Sprawdzi ona możliwość wprowadzenia
szczególnych zasad dla tych przedsięwzięć w ramach prawa zamówień publicznych,
poprzez bardziej elastyczne rozwiązania prawne uwzględniające konieczność
modyfikacji i zmian technologicznych.

66

Cel 3: Architektura Informacyjna Państwa
stanowi powszechną i ugruntowaną metodę
strategicznego zarządzania informatyzacją
państwa.
Co umożliwi realizację celu:
a) Implementacja pryncypiów oraz opracowanie i implementacja standardów,
wytycznych i rekomendacji architektonicznych w administracji publicznej, a także
zobowiązanie podmiotów publicznych wdrażających e-usługi publiczne do ich
stosowania;
b) Wdrożenie przyjętej metody opisu AIP, w tym słownika pojęć, doprecyzowanie
zakresu, dla którego metoda będzie stosowana oraz przygotowanie wizji AIP
odwzorowującej pożądany stan cyfryzacji kraju w zakresie realizacji e-usług
publicznych. Celem wizji AIP jest zaprezentowanie uniwersalnego podejścia do
planowania i efektywnego świadczenia e-usług publicznych z dużym naciskiem na
niezbędną w tym zakresie interoperacyjność systemów teleinformatycznych;
c) Aktualizacja metodyki modelowania oraz wzorcowych modeli AIP (metamodeli) w
warstwach legislacyjnej, organizacyjnej, semantycznej i technicznej, umożliwiająca
spójne i zintegrowane podejście do tworzenia i modyfikowania procesów oraz
systemów teleinformatycznych realizujących cele strategii;
d) Utrzymywanie w aktualności i rozbudowywanie repozytorium AIP, czyli systemu
teleinformatycznego, w którym gromadzone są w szczególności modele
architektoniczne oraz pryncypia, standardy, wytyczne i rekomendacje
architektoniczne;
e) Poszerzenie dostępu do informacji zgromadzonych w repozytorium AIP w zakresie
dozwolonym ochroną danych (informacje udostępniane kontekstowo w odniesieniu
do potrzeb poszczególnych interesariuszy) oraz kooperacja i wymiana bieżących
informacji istotnych dla rozwoju i utrzymania AIP, w tym dotyczących identyfikowania
reużywalnych komponentów z każdej warstw AIP;
f)

Analizowanie różnic pomiędzy stanem obecnym cyfryzacji kraju a docelową wizją
określoną w AIP w celu definiowania przedsięwzięć informatycznych, których
realizacja zwiększy efektywność transformację cyfrową kraju;

g) Wdrożenie mechanizmów nadzoru i monitoringu wdrażania AIP, w tym:
•

powołanie we wszystkich resortach Głównych Architektów Korporacyjnych
(których rolę będą mogli pełnić pełnomocnicy ds. informatyzacji) wspierających
upowszechnianie, wdrażanie i rozwój AIP oraz biorących udział w pracach
zespołu zadaniowego przy Komitecie do spraw Cyfryzacji wspierającego
realizację zadań Komitetu w tym zakresie,

•

uzależnienie realizacji i finansowania przedsięwzięć informatycznych o
publicznym zastosowaniu od pozytywnej oceny Komitetu do spraw Cyfryzacji

67

m.in. w szczególności w zakresie zgodności z pryncypiami, standardami,
wytycznymi i rekomendacjami architektonicznymi Architektury Informacyjnej
Państwa,
•

objęcie obowiązkiem inwentaryzacji wszystkich systemów teleinformatycznych i
rejestrów publicznych administracji publicznej, w tym systemów dziedzinowych
np. księgowych, kadrowych, przy wykorzystaniu systemów inwentaryzacji
systemów teleinformatycznych (SIST, SIST JST),

•

weryfikowanie w ramach prac Komitetu do spraw Cyfryzacji zgodności projektów
aktów prawnych z pryncypiami, standardami, wytycznymi i rekomendacjami
architektonicznymi Architektury Informacyjnej Państwa.

68

Cel 4: Dyplomacja cyfrowa jest skuteczna
i efektywnie koordynowana.
Co umożliwi realizację celu:
a) Opracowanie wspólnego dla administracji publicznej dokumentu strategicznego
wyznającego cele i kierunki działania w obszarze dyplomacji cyfrowej. Selekcja
priorytetowych organizacji międzynarodowych oraz państw i opracowanie
„geograficznych” polityk cyfrowych zarysowujących plany działania w Ameryce Płn.,
Afryce i Azji;
b) Rozwinięcie w urzędzie obsługującym ministra właściwego ds. informatyzacji
kompetencji w zakresie pozyskiwania inwestycji zagranicznych w nowoczesne
technologie w Polsce i promowania polskich technologii cyfrowych na świecie oraz
przeznaczenie odpowiednich zasobów na ten cel. Pozwoli to m.in. na rozwijanie
zdolności w zakresie zapewnienia suwerenności technologicznej w kooperacji z
partnerami międzynarodowymi;
c) Stworzenie w polskich placówkach dyplomatycznych i urzędach konsularnych w
głównych ośrodkach cyfrowych na świecie attachatów cyfrowych, ewentualnie
attachatów cyfrowo-technologiczno-naukowych, uwzględniających wspólny dla kilku
resortów zakres właściwości;
d) Regularne tworzenie, we współpracy z odpowiednimi resortami i instytucjami
nadzorowanymi przeznaczonych dla polskich placówek dyplomatycznych materiałów
z zakresu cyfrowych technologii i cyfrowej gospodarki. Mają one służyć
podwyższaniu kompetencji personelu dyplomatycznego, promowaniu polskich
rozwiązań technologicznych, wspierać współpracę międzynarodową z polskimi
instytucjami i biznesem oraz ułatwiać pozyskiwanie inwestycji zagranicznych;
e) Zapewnienie, by technologie cyfrowe w percepcji i działaniach placówek
dyplomatycznych stanowiły odrębny zakres aktywności, niebędący podkategorią
współpracy naukowej lub gospodarczej, przy jednoczesnej ścisłej korelacji z tymi
obszarami współpracy.

69

70

71

Państwo
2.1 E-usługi publiczne
Diagnoza – jak jest?
Kluczowym elementem rozwoju e-administracji są elektroniczne usługi publiczne (e-usługi
publiczne), czyli usługi służące realizacji zadań publicznych za pomocą środków komunikacji
elektronicznej. System e-usług publicznych w Polsce w ostatnich latach przeszedł
zauważalną drogę rozwoju. Serwisy rządowe udostępniają obywatelom ponad 1700 e-usług
na minimum 3 poziomie dojrzałości. Dotychczasowe działania koncentrowały się przede
wszystkim na udostępnianiu jak największej ilości e-usług publicznych dla obywateli,
przedsiębiorców i administracji publicznej mających przynieść wartość dodaną dla
użytkownika. Obecne działania skupiają się na kreowaniu i udostępnianiu nowoczesnych eusług na wyższym poziomie dojrzałości, opartych o istniejące mechanizmy i bazujących na
systemach teleinformatycznych, rejestrach publicznych oraz platformach e-administracji.
Dzięki wzrastającej interoperacyjności podmiotom publicznym łatwiej jest uzyskiwać dostęp
do danych gromadzonych od lat przez inne podmioty publiczne. Z tego względu uprawnienia
i obowiązki wynikające z przepisów prawa mogą być obsługiwane bez konieczności
tworzenia nowych elektronicznych usług publicznych na linii podmiot publiczny –
usługobiorca. Jest to możliwe, ponieważ informacje niezbędne do ich realizacji znajdują się
już w publicznych systemach teleinformatycznych i rejestrach publicznych.

Domyślnie stosowanym podejściem powinien
być brak angażowania w realizację zadania
publicznego podmiotu (w tym obywatela czy
przedsiębiorcy), na którym ciąży obowiązek lub
któremu przysługuje uprawnienie wynikające z
przepisów prawa.
Skutkuje to oszczędnością czasu i większym poziomem satysfakcji wśród obywateli oraz
przedsiębiorców. Oczywiście od takiego podejścia mogą istnieć uzasadnione wyjątki.
Aby elektroniczna realizacja usług publicznych nie sprawiała trudności użytkownikom, eusługi publiczne powinny być zorientowane na użytkownika, czyli proste i zrozumiałe dla
każdego obywatela, przedsiębiorcy i urzędnika. Prowadzenie spraw utrudnia również żargon
72

urzędniczy i techniczna terminologia, dlatego konieczne jest również powszechne
stosowanie prostego i inkluzywnego języka.

Pomimo udostępnienia już wielu e-usług
publicznych, wciąż istnieją bariery, które
utrudniają ich dostępność, szersze
rozpowszechnienie i efektywne wykorzystanie.
Wśród nich można wymienić, m.in.:
•

brak jednego punktu dostępu do e-usług publicznych dla obywatela, przedsiębiorców
i administracji zapewniającego jednolity interfejs i sposób uwierzytelnienia
użytkownika oraz zapewniającego funkcjonalności podpisu cyfrowego i pieczęci
elektronicznej;

•

wdrożenie różnorodnych narzędzi (platform) realizacji e-usług publicznych, które nie
są zbudowane w oparciu o jednolite standardy umożliwiające uwzględnienie
specyficznych potrzeb użytkowników e-usług, m.in.
a. narzędzi projektowania formularzy elektronicznych,
b. narzędzi pozwalających na przekształcenie zdefiniowanych i
ustandaryzowanych procesów biznesowych będących podstawą realizacji eusługi na aplikację wspomagającą jej realizację,
c. mechanizmów przesyłania dokumentów elektronicznych, oraz które nie
wykorzystują rozwiązań horyzontalnych wspierających realizację e-usług
publicznych, m.in. katalogów administracji publicznej, platform udostępniania
rejestrów referencyjnych, systemów realizacji e-płatności lub repozytorium
spraw;

•

brak wspólnych dla administracji publicznej katalogów wspierających
interoperacyjność organizacyjną, semantyczną i techniczną administracji publicznej
(katalogów administracji publicznej), w tym katalogów procesów, spraw, e-usług
publicznych, wzorów dokumentów, rejestrów, pełnomocnictw i upoważnień;

•

ograniczony katalog e-usług publicznych umożliwiających załatwiane sprawy w pełni
on-line;

•

niezintegrowane rejestry publiczne oraz systemy teleinformatyczne administracji
publicznej, brak katalogu metadanych rejestrów publicznych oraz katalogu API
(interfejsów programistycznych aplikacji) publicznych systemów teleinformatycznych,
a także brak platform udostępniania publicznych rejestrów referencyjnych poprzez
API zapewniających ich interoperacyjność, co wymusza m.in. wielokrotne
wprowadzanie przez użytkownika danych będących w zasobach administracji
publicznej;

•

niewystarczający poziom otwartości danych oraz stosowania otwartych formatów
wymiany danych, a także wykorzystania platform ich udostępniania w celu wsparcia
realizacji e-usług publicznych;

73

•

brak mechanizmów zarządzania i monitorowania realizacji e-usług publicznych w celu
opracowywania kierunków zwiększania ich efektywności;

•

brak e-usług publicznych akceptujących transgraniczne metody uwierzytelnienia;

•

niewykorzystany potencjał nowych technologii w procesach tworzenia e-usług
publicznych, w tym chmury obliczeniowej;

•

wykluczenie cyfrowe części społeczeństwa utrudniające elektroniczną komunikację z
administracją publiczną, np. poprzez nierówny dostęp do internetu, niedostosowanie
e-usług do osób ze szczególnymi potrzebami czy osób starszych, niedostateczne
umiejętności cyfrowe.

74

Cel 1: E-usługi publiczne są dostępne w
jednym miejscu i uwzględniają potrzeby
wszystkich użytkowników
Co umożliwi realizację celu:
a) Wdrożenie jednego punktu dostępu do e-usług publicznych dla obywateli,
przedsiębiorców i administracji. Zapewniać on będzie jednolity interfejs uspójniający
dostępne kanały komunikacji realizacji e-usług;
b) Prowadzenie badań potrzeb obywateli, przedsiębiorców lub administracji publicznej w
zakresie nowych i modyfikacji istniejących e-usług publicznych. Pozwoli to na
wskazywanie głównych kierunków tworzenia, rozwijania i optymalizowania rozwiązań
cyfrowych wspierających realizację e-usług;
c) Dostosowanie wymaganych i kluczowych e-usług publicznych do wymogów
krajowego i europejskiego portfela tożsamości cyfrowej, będącej certyfikowanym,
uznawanym środkiem identyfikacji elektronicznej na wysokim poziomie
bezpieczeństwa;
d) Wsparcie użytkownika e-usług publicznych i identyfikacja zgłaszanych przez niego
potrzeb przy wykorzystaniu chatbota, wytrenowanego na danych pochodzących z
obszarów administracji publicznej;
e) Organizacja systemowego wsparcia podmiotów świadczących e-usługi publiczne w
uspójnieniu działań w zakresie zapewnienia jednolitego dostępu do e-usług oraz
środków identyfikacji elektronicznej.

75

Cel 2: Wdrożone jednolite narzędzia służące
realizacji e-usług publicznych ułatwiają
interakcję podmiotów świadczących e-usługi z
ich użytkownikami
Co umożliwi realizację celu:
a) Budowa, udostępnienie i rozwój platform realizacji e-usług publicznych świadczonych
na poziomie krajowym, w tym obszarowym, regionalnym i lokalnym, zapewniających
standaryzację realizacji e-usług, ich bezpieczeństwo oraz wysoki poziom dojrzałości,
w tym Systemu mObywatel;
b) Zwiększenie zakresu e-usług publicznych świadczonych przy wykorzystaniu
jednolitych platform realizacji e-usług;
c) Wyposażenie platform w narzędzia pozwalające na automatyczne przekształcenie
zdefiniowanych i ustandaryzowanych procesów biznesowych, będących podstawą
realizacji e-usługi publicznej, na rozwiązania wspomagające jej realizację;
d) Wyposażenie podmiotów świadczących e-usługi publiczne w generator formularzy intuicyjne narzędzie do wsparcia samodzielnego wdrażania e-usług publicznych w
jednym wspólnym standardzie, dzięki czemu będą one użyteczniejsze i bardziej
przyjazne dla użytkownika;
e) Wdrożenie funkcjonalności wspierających użytkownika w szybkim załatwieniu spraw
online bez nadmiernego angażowania użytkownika;
f)

Wdrożenie mechanizmów bezpiecznego przesyłania dokumentów elektronicznych, w
tym przy wykorzystaniu systemu e-Doręczeń;

g) Wdrożenie funkcjonalności automatycznej obsługi spraw załatwianych w ramach
realizacji e-usług publicznych, w tym w systemach elektronicznego zarządzania
dokumentacją;
h) Rozbudowę obecnego portfela wzorów dokumentów, umożliwiającego obywatelom
posługiwanie się elektronicznymi wersjami dokumentów o charakterze krajowym,
regionalnym, lokalnym i zawodowym;
i)

Zapewnienie dla platform e-usług publicznych odpowiedniej infrastruktury, która
pozwoli zagwarantować wysoką jakość e-usług i wydajność systemów
wspomagających ich realizację.

76

77

Cel 3: Rozwiązania horyzontalne zapewniają
optymalizację świadczonych e-usług
publicznych
Co umożliwi realizację celu:
a) Wdrożenie rozwiązań horyzontalnych wspierających realizację e-usług publicznych,
zapewniających w praktyce bezpieczeństwo oraz wysoki poziom dojrzałości
świadczonych e-usług oraz zwiększoną interoperacyjność publicznych systemów
teleinformatycznych i rejestrów publicznych wspomagających ich realizację, w tym:
•

referencyjnych rejestrów publicznych Katalogów Administracji Publicznej, tj.
Katalogu Procesów Administracyjnych, Katalogu Spraw, Katalogu Usług
Publicznych, Katalogu Wzorów Dokumentów, oraz Katalogu Rejestrów
Publicznych i Katalogu Podmiotów Publicznych, uspójniających i zwiększających
efektywność działań podejmowanych przez administrację publiczną, w tym wobec
obywateli i przedsiębiorców w ramach świadczenia lub realizacji e-usług
publicznych;

•

krajowej platformy udostępniania danych, katalogu metadanych rejestrów
publicznych i API publicznych systemów teleinformatycznych usprawniających
wykorzystanie udostępnionych danych, w szczególności danych referencyjnych;

•

systemu obsługi e-płatności wspierającego realizację e-usług publicznych poprzez
funkcjonalności obsługi rozrachunków i rozliczeń z obywatelem lub
przedsiębiorcą, ze szczególnym uwzględnieniem administracji w ramach
samorządów;

•

repozytorium spraw gromadzących informacje o załatwianych przez obywatela i
przedsiębiorcę sprawach urzędowych, w tym o statusie tych spraw.

78

2.2 Cyfryzacja procesów administracyjnych
i postępowań sądowych
Diagnoza – jak jest?
Cyfryzacja działania podmiotów publicznych jest procesem ciągłym i ewoluującym. Zależy od
wielu czynników, takich jak możliwości technologiczne, potrzeby społeczeństwa,
kompetencje cyfrowe obywateli i pracowników instytucji, uwarunkowania prawne. Dlatego też
konieczne jest stałe monitorowanie poziomu cyfryzacji instytucji publicznych, analizowanie
zjawisk warunkujących ten poziom i odpowiednie reagowanie na bariery we wdrażaniu
rozwiązań cyfrowych.

Obecnie w sektorze publicznym funkcjonuje
wiele systemów i miejsc, w których są
gromadzone dane i załatwiane sprawy
obywateli.
Warto wspomnieć o całkowitej cyfryzacji procesu wnioskowania o dokumenty paszportowe,
stworzeniu systemu rejestrów państwowych, czy rozwoju systemów klasy EZD
(elektronicznego zarządzania dokumentacją) wykorzystywanych w organach administracji
publicznej jako narzędzia elektronicznego obiegu dokumentacji.
Niemniej ich potencjał nadal nie jest w pełni wykorzystany. Cyfrowa administracja w Polsce
rozwijała się do tej pory w sposób niewystarczająco skoordynowany. Poszczególne podmioty
samodzielnie tworzyły różne systemy teleinformatyczne, np. w celu zapewnienia e-usług
publicznych, elektronicznego obiegu dokumentów, czy realizacji specyficznych dla danego
podmiotu spraw. Taki stan rzeczy spowodował, że wydawano środki na budowę tych
systemów i infrastrukturę, mimo dostępności np. platformy ePUAP. Efektem takiego stanu
rzeczy jest to, że obywatel lub przedsiębiorca chcąc załatwić sprawę w sposób elektroniczny,
musi używać kilku systemów teleinformatycznych niezależnie, a nawet posługiwać się
dokumentami w postaci papierowej. Co więcej, obywatele i przedsiębiorcy często nie wiedzą,
w którym miejscu, za pośrednictwem którego systemu e-usług publicznych mają załatwić
swoją sprawę.
Dodatkowo, pomimo iż wskutek dotychczasowej cyfryzacji instytucji publicznych powstało
wiele dużych, skomplikowanych systemów i rejestrów, to nadal występują obszary
niezinformatyzowane, gdzie wymagana jest budowa i dostarczenie rozwiązań
teleinformatycznych z poziomu centralnego.

79

Aż 63 proc. instytucji publicznych 25 wciąż
funkcjonuje w oparciu o papierowy obieg
dokumentów, a w obszarze cyfrowej
transformacji instytucji publicznych widać
wiele wyzwań.
Część z nich ma charakter systemowy, co uniemożliwia stawienie im czoła na poziomie
poszczególnych instytucji. Tak jest m.in. w przypadku niedostatecznej integracji między
publicznymi systemami teleinformatycznymi, braku zunifikowanych, ustandaryzowanych
narzędzi elektronicznych dla realizacji zadań publicznych czy faktu, że część rejestrów
publicznych wciąż jest prowadzona w postaci papierowej. Brak też standaryzacji
wykorzystywanego przez administrację publiczną stosu technologicznego oraz
komponentów architektury zorientowanej na usługi. Zarazem dostępność dostosowanej do
potrzeb administracji, skalowalnej infrastruktury jest niska. Zróżnicowany poziom
kompetencji urzędników oraz różnice w potencjalne finansowym instytucji publicznych
przekładają się na nierównomierny poziom ich cyfryzacji. Tymczasem, wobec nieustającego
postępu w sektorze informatycznym, konieczne jest ciągłe dostosowywanie publicznych
systemów teleinformatycznych do nowoczesnych rozwiązań.
Działania te obniżą koszty realizacji procesów i ich obsługi w instytucjach publicznych np.
poprzez wprowadzenie centralnych zamówień na usługi w zakresie chmury publicznej, dzięki
którym jednostki korzystające z nich będą mogły nabywać usługi chmurowe w krótkim czasie
przy znacznie mniejszym zaangażowaniu swoich urzędników.

25 Informacja na podstawie badań własnych NASK: „Systemy klasy EZD w administracji publicznej - badanie
samorządów”, marzec 2022; „Badanie potrzeb jednostek administracji rządowej w zakresie wdrożeń EZD”,
październik 2023;

80

Cel 1: Procesy back-office w administracji
publicznej są prowadzone cyfrowo
Co umożliwi realizację celu:
a) Wdrożenie ujednoliconego sposobu opisu i ustandaryzowanych procesów oraz
procedur dotyczących funkcjonowania administracyjnego zaplecza jednostek
administracji publicznej, które wspomagają realizację głównych zadań dotyczących
załatwiania spraw po stronie obywatela, przedsiębiorcy i administracji;
b) Automatyzacja i optymalizacja wykonywania procesów administracyjnych, z
wykorzystaniem referencyjnych procesów z Katalogu Procesów Administracyjnych,
danych pozyskiwanych przez API publicznych systemów teleinformatycznych oraz
rozwiązań sztucznej inteligencji - przy zachowaniu nadzoru i możliwości interwencji
przez człowieka;
c) Wprowadzenie obowiązku wdrożenia elektronicznego zarządzania dokumentacją
przez podmioty publiczne przy użyciu systemów teleinformatycznych klasy EZD.
Konieczna będzie też standaryzacja wymagań dla systemów klasy EZD oraz
zapewnienie podmiotom publicznym wsparcia we wdrażaniu i utrzymaniu systemów;
d) Nowelizacja przepisów kancelaryjno-archiwalnych oraz monitorowanie poziomu
wykorzystania systemów klasy EZD w podmiotach realizujących zadania publiczne
pod kątem redukcji spraw dokumentowanych papierowo;
e) Rozwój i upowszechnianie bezpłatnej aplikacji EZD RP oraz udostępnienie usług
chmurowej EZD RP na rzecz administracji państwowej, rządowej i samorządowej.
Zapewnienie podmiotom publicznym wsparcia we wdrażaniu i utrzymaniu EZD RP
oraz wsparcie procesu migracji do EZD RP;
f)

Ustawowe umocowanie systemu EZD RP oraz powołanie Operatora EZD
odpowiedzialnego za rozwój systemu EZD RP, bezpłatne wsparcie wdrożeniowe i
utrzymaniowe EZD RP świadczone na rzecz podmiotów realizujących zadania
publiczne.

g) Przyjęcie „Polityki wdrażania EZD w RP”, wyznaczającej planowany zakres działań
w obszarze cyfryzacji back-office administracji publicznej do 2030 r.

81

82

Cel 2: Otoczenie prawne sprzyja
informatyzacji podmiotów publicznych
Co umożliwi realizację celu:
a) Dostosowanie przepisów prawa do realizacji spraw urzędowych za pomocą środków
komunikacji elektronicznej, w tym wprowadzenie domyślności cyfrowej w KPA
(kodeksie postępowania administracyjnego), uproszczenie procedur
administracyjnych oraz wprowadzanie elektronicznych wersji dokumentów. Ułatwi to
znacznie użytkownikom komunikację z organami administracji publicznej i innymi
podmiotami zewnętrznymi;
b) Pełne wdrożenie i upowszechnienie elektronicznych doręczeń (e-Doręczeń) zarówno
w relacjach z podmiotami publicznymi, jak i między podmiotami niepublicznymi;
c) Wprowadzenie obowiązku integracji e-usług z e-Doręczeniami, co zapewni
obywatelom jedno miejsce, w którym będą mieli zgromadzoną całą korespondencję
z urzędami, bez względu na to, z którego serwisu udostępniającego e-usługi
korzystali.

83

Cel 3: Monitorowanie informatyzacji
podmiotów publicznych pozwala efektywniej
kierować procesem wdrażania zmian w tym
zakresie
Co umożliwi realizację celu:
a) Monitorowanie wdrażania w budowanych lub rozwijanych systemach
teleinformatycznych, w tym wspierających realizację e-usług publicznych, rozwiązań
horyzontalnych, w tym środków identyfikacji elektronicznej, platform udostępniania
danych, systemów realizacji e-płatności i repozytorium spraw;
b) Monitorowanie postępów i efektów realizowanych przedsięwzięć informatycznych o
publicznym zastosowaniu w ramach prac Komitetu do spraw Cyfryzacji;
c) Formułowanie wniosków z przeprowadzonego monitoringu działań podejmowanych w
ramach informatyzacji podmiotów publicznych i weryfikacja przyjętych kierunków
działań na tej podstawie.

84

Cel 4: Funkcjonowanie wymiaru
sprawiedliwości usprawnione jest dzięki
wykorzystaniu e-usług i nowoczesnych
technologii
Co umożliwi realizację celu:
a) Udostępnienie zaawansowanych e-usług z zakresu wymiaru sprawiedliwości
wspieranych nowoczesnymi technologiami, pozwalających na elektroniczny dostęp
do informacji i elektroniczne załatwienie spraw obywateli i przedsiębiorców ze
zwiększeniem poziomu transparentności postępowania;
b) Optymalizacja ekonomiki procesowej przy uwzględnieniu stosowania elektronicznych
dokumentów, elektronicznych czynności procesowych czy przeprowadzania
posiedzeń i rozpraw w formie wideokonferencji;
c) Podniesienie komfortu i jakości pracy pracowników wymiaru sprawiedliwości poprzez
automatyzację;
d) Uzyskanie wysokiego poziomu interoperacyjności systemów wymiaru sprawiedliwości
z systemami krajowym i międzynarodowymi z ich otoczenia pozwalający na
wzmocnienie cyfrowej współpracy sądowej oraz dostępu do danych;
e) Stworzenie narzędzia AI do tworzenia przejrzystego prawa.

85

2.3 Systemy i rejestry
Diagnoza – jak jest?
Systemy i rejestry wykorzystywane przez administrację publiczną nie są w pełni
interoperacyjne. Znaczna część danych jest bez potrzeby gromadzona wielokrotnie, co
sprawia, że podmioty publiczne napotykają wiele barier, które utrudniają optymalne
rozwiązania dla realizacji zadań publicznych. Liczne niezgodności danych w różnych
rejestrach powodują trudności w zidentyfikowaniu zasobów, które są już dostępne w
systemach administracji i podmioty publiczne mogłyby z nich korzystać. Instytucje publiczne
mają wciąż niewystarczającą wiedzę o dostępnych danych i rozwiązaniach gotowych do
ponownego wykorzystania oraz możliwości ich wykorzystania na etapie wdrażania nowych
lub rozwijanych istniejących rozwiązaniach IT dla administracji. Powoduje to
niewystarczająco sprawną współpracę instytucji publicznych. W efekcie podmioty publiczne
angażują pracowników do czasochłonnego poszukiwania i weryfikacji danych w wielu
źródłach, bez gwarancji jakości tych danych.
Dane do rejestrów publicznych są w dużej mierze dostarczane i aktualizowane wskutek
obowiązków, jakimi objęte są podmioty publiczne. Biorąc pod uwagę liczbę systemów i
rejestrów, w których podmioty muszą uzupełniać dane oraz brak komunikacji i wymiany
danych między systemami i rejestrami w zakresie tych samych danych, a także rozwiązań
automatyzujących te procesy, utrzymanie wysokiej jakości danych jest obarczone ryzykiem.
Widoczny jest także niedostatek danych i narzędzi do analizy zachowań użytkowników
systemów i rejestrów wykorzystywanych przez administrację publiczną, a także samych
produktów wytwarzanych na rzecz administracji publicznej. Jest to istotne, aby
zidentyfikować potrzeby użytkowników i newralgiczne punkty w dostarczanych
rozwiązaniach
Podmioty publiczne są zobowiązane do udostępniania danych z rejestrów publicznych innym
podmiotom na warunkach, w sposób, w zakresie i terminie określonym w przepisach, na
których podstawie jest prowadzony rejestr. Istotnym wyzwaniem pozostaje brak standardów
określających, jak powinny przebiegać procedury uzyskiwania dostępu do rejestrów
publicznych. Brak jest powszechnie obowiązującego i jawnego standardu API dla systemów
teleinformatycznych służących do realizacji zadań publicznych, który ułatwiałby i
przyspieszał integrację rozwiązań cyfrowych, przyczyniając się do zwiększenia
interoperacyjności, w tym dostępności i jakości zasobów informacyjnych państwa.

86

Cel 1: Publiczne systemy teleinformatyczne i
rejestry publiczne są interoperacyjne
Co umożliwi realizację celu:
a) Upowszechnienie i wdrożenie pryncypiów architektonicznych oraz standardów,
wytycznych i rekomendacji architektonicznych, w tym dotyczących interoperacyjności
systemów teleinformatycznych i rejestrów publicznych oraz reużywalności danych i
komponentów technicznych, jako podstawowych zasad tworzenia i rozwoju
systemów informacyjnych państwa;
b) Opracowanie i przyjęcie nowego rozporządzenia Rady Ministrów w sprawie
Krajowych Ram Interoperacyjności, minimalnych wymagań dla rejestrów publicznych,
minimalnych wymagań dla systemów teleinformatycznych używanych do realizacji
zadań publicznych i wymiany danych z podmiotami publicznymi, zapewniającego
możliwie jak najszerszy i najwygodniejszy dostęp do zasobów informacyjnych
państwa przez interfejsy programistyczne aplikacji, w trybie do odczytu
maszynowego. Budowane powinny być rozwiązania unikające nadmiernego
angażowania ich użytkowników, spełniające wymagania interoperacyjności
organizacyjnej, semantycznej i technologicznej;
c) Zapewnianie zgodności publicznych systemów teleinformatycznych i rejestrów
publicznych z Krajowymi Ramami Interoperacyjności oraz minimalnymi wymaganiami
dla systemów teleinformatycznych i rejestrów publicznych, a także dokonywanie
cyklicznie przeglądu standardów oraz specyfikacji, w celu ich oceny pod kątem
zdolności do zapewniania interoperacyjności;
d) Uzależnienie realizacji i finansowania przedsięwzięć informatycznych o publicznym
zastosowaniu od pozytywnej oceny Komitetu do spraw Cyfryzacji, m.in. w zakresie
zgodności ze strategią informatyzacji i strategią cyberbezpieczeństwa, przepisami
dotyczącymi interoperacyjności europejskiej oraz krajowej, a także minimalnymi
wymaganiami dla publicznych systemów teleinformatycznych, rejestrów publicznych i
wymiany danych z podmiotami publicznymi;
e) Weryfikowanie w ramach prac Komitetu do spraw Cyfryzacji zgodności projektów
aktów prawnych ze strategią informatyzacji i strategią cyberbezpieczeństwa,
zgodności z przepisami dotyczącymi interoperacyjności europejskiej oraz krajowej, a
także zgodności z minimalnymi wymaganiami dla publicznych systemów
teleinformatycznych, rejestrów publicznych i wymiany danych z podmiotami
publicznymi;
f)

Przeprowadzanie ocen interoperacyjności krajowej i oceny interoperacyjności
transgranicznej, obejmujących analizę wpływu zmian wprowadzanych w publicznych
systemach teleinformatycznych i rejestrach publicznych na krajowe i europejskie
podmioty publiczne;

g) Zapewnienie unikalnych identyfikatorów dla zasobów informacyjnych państwa w
ramach warstw interoperacyjności (dotyczących m.in. aktów prawa powszechnego,
dokumentów strategicznych, rejestrów publicznych, publicznych systemów
teleinformatycznych), w celu zapewnienia jednoznacznego przywoływania takich

87

zasobów w dokumentacji i jednoznacznej identyfikacji powiązań między takimi
zasobami (w tym na potrzeby wyników ocen interoperacyjności krajowej i
transgranicznej);
h) Zwiększanie interoperacyjności transgranicznej zgodnie z zasadami Europejskich
Ram Interoperacyjności:
•

digital-by-default (tj. domyślne dostarczanie usług i danych za pośrednictwem
kanałów cyfrowych),

•

cross-border-by-default (tj. dostępne dla wszystkich obywateli UE),

•

open-by-default (tj. umożliwiające ponowne wykorzystanie, uczestnictwo/dostęp i
przejrzystość).

88

Cel 2: Udostępnianie wysokiej jakości danych
z rejestrów publicznych i publicznych
systemów teleinformatycznych odbywa się w
sposób bezpieczny i zautomatyzowany
Co umożliwi realizację celu:
a) Umocowanie w przepisach koncepcji referencyjnych rejestrów publicznych, czyli
rejestrów publicznych formalnie wskazanych jako zaufane wzorce odniesienia dla
innych rejestrów publicznych i systemów teleinformatycznych w określonym zakresie
danych;
b) Przygotowanie, udostępnienie i aktualizacja referencyjnych rejestrów publicznych
„Katalogów Administracji Publicznej”, tj. Katalogu Procesów Administracyjnych,
Katalog Spraw, Katalog Usług Publicznych, Katalog Wzorów Dokumentów
(uwzględniając funkcjonujące Centralne Repozytorium Wzorów Dokumentów
Elektronicznych) oraz Katalog Rejestrów Publicznych (uwzględniając przygotowane
repozytorium interoperacyjności);
c) Umocowanie prawne katalogów administracji publicznej w celu automatycznego
zasilania i wymiany danych oraz zmniejszenia obciążeń administracyjnych obywateli,
przedsiębiorców i administracji publicznej związanych z dostarczaniem i
aktualizowaniem tych danych, w tym Katalogu Podmiotów Publicznych (KPP) w
zakresie obligatoryjnej integracji KPP z systemami administracji publicznej, które
wymagają danych dotyczących podmiotów publicznych i niepublicznych, którym
powierzono lub zlecono realizację zadań publicznych;
d) Pełne zobligowanie prawne do prowadzenia rejestrów publicznych jedynie przy
pomocy systemów teleinformatycznych oraz stosowania jednolitych mechanizmów
ułatwiających walidację i monitorowanie jakości gromadzonych w nich danych;
e) Nałożenie wymogu udostępniania danych z publicznych systemów
teleinformatycznych i rejestrów publicznych przez API;
f)

Udostępnianie publicznie katalogu API publicznych systemów teleinformatycznych, a
także informacji o strukturze i znaczeniu danych przechowywanych we wszystkich
rejestrach publicznych; poszerzone o informacje o słownikach, schematach
klasyfikacyjnych, taksonomiach oraz listach kodowych w rejestrach publicznych;

g) Stworzenie krajowej platformy udostępniania danych, jako rozwiązania
organizacyjno-technicznego, zapewniającego ustandaryzowane mechanizmy
dostępu do danych przetwarzanych w rejestrach publicznych.

89

90

2.4 Cyfrowa tożsamość
Diagnoza – jak jest?
W Polsce od wielu lat z powodzeniem funkcjonuje federacyjny model tożsamości cyfrowej, w
którym to użytkownik decyduje, z jakiego środka identyfikacji chce skorzystać w e-usłudze
publicznej. Obecnie do dyspozycji użytkowników w ramach publicznego systemu identyfikacji
elektronicznej są takie środki jak profil zaufany, profil osobisty (tzw. e-dowód) oraz profil
mObywatel. Profil osobisty i profil mObywatel może być wykorzystywany również przez
komercyjnych dostawców e-usług publicznych do uwierzytelniania użytkowników. Dodatkowo
polscy obywatele i rezydenci mogą także korzystać z tzw. środków bankowych dostępnych w
ramach systemu mojeID.
W powiązaniu z identyfikacją elektroniczną rozwijane są także usługi podpisów
elektronicznych. Obecnie na rynku dostępne są publiczne, nieodpłatne rozwiązania: podpis
zaufany oraz podpis osobisty, a także zapewniane na warunkach komercyjnych przez
dostawców usług zaufania kwalifikowane podpisy elektroniczne.

Powyższe modele obarczone są jednak
ograniczeniami, które wpływają negatywnie na
powszechność zastosowania środków
identyfikacji elektronicznej, podpisów
elektronicznych i szerzej e-usług publicznych.
Ze środków identyfikacji elektronicznej korzystać mogą teraz wyłącznie osoby fizyczne, bez
rozróżnienia na role czy konteksty, w których uwierzytelniają się online. Nie istnieją
rozwiązania, które pozwalałyby na bezpośrednie uwierzytelnianie się spółek, instytucji czy
innych podmiotów zbiorowych (osób prawnych), a także osób fizycznych działających jako
pełnomocnik czy przedstawiciel osoby prawnej (w tym urzędników). Obecnie, aby doszło do
uwierzytelnienia tych podmiotów, konieczne jest dodatkowe potwierdzenie uprawnień do
reprezentacji oraz ich weryfikacja, co prowadzi do utrudnień w obsłudze spraw
administracyjnych i wydłuża czas oczekiwania na załatwienie sprawy.
Aktualnie osoba fizyczna, która działa w imieniu i na rzecz osoby prawnej w e-usłudze
publicznej musi po uwierzytelnieniu przedstawić dodatkowo informację, a często także
stosowny dokument potwierdzający jej uprawnienia do reprezentacji, a po stronie urzędu
musi nastąpić manualna weryfikacja tego faktu. W sytuacji, w której dana e-usługa publiczna
skierowana jest wprost do osób prawnych (np. spółek handlowych), dostawca
niejednokrotnie musi albo opierać się o niekonwencjonalne metody potwierdzania
tożsamości osób prawnych, albo mierzyć się z koniecznością przeznaczenia dodatkowych
zasobów kadrowych do weryfikacji praw do reprezentacji.
Brak dostosowania e-usług publicznych do obsługi osób prawnych jest zauważalny także w
aspekcie obsługi podpisów elektronicznych, w sytuacjach, w których wieloosobowa
reprezentacja podmiotu wymaga złożenia więcej niż jednego podpisu elektronicznego pod

91

pismem. Nie istnieje bowiem gotowe, nieodpłatne, proste do integracji narzędzie, które
umożliwiałoby proste składanie wielu podpisów z poziomu e-usługi publicznej.
Administracja publiczna mierzy się również z problemem rzetelnej weryfikacji złożonych
podpisów elektronicznych z poziomu poszczególnych e-usług publicznych. Konieczne jest
umożliwienie poprawnego składania i weryfikowania dokumentów opatrzonych, nie tylko
podpisem zaufanym, ale także podpisem osobistym i kwalifikowanym podpisem
elektronicznym oraz eliminacja błędów, które pojawiły się na przestrzeni lat rozwoju rynku
podpisów elektronicznych.
Ponadto, zauważalne są ograniczenia w transgranicznym korzystaniu z e-usług publicznych i
to pomimo obowiązującej unijnej zasady wzajemnego uznawania przez państwa
członkowskie notyfikowanych środków identyfikacji elektronicznej.

Polska posiada dwa notyfikowane środki
identyfikacji elektronicznej: profil zaufany i
profil osobisty, jednak ich praktyczne użycie w
usługach online innych państw członkowskich
jest nieznaczne.
Jednak warto zauważyć, że do zdecydowanej większości krajowych usług online wymagany
jest numer PESEL, co powoduje, że w praktyce akceptowalność notyfikowanych środków z
innych państw członkowskich również jest na bardzo niskim poziomie. Komisja Europejska,
dostrzegając te systemowe praktyczne problemy we wzajemnym uznawaniu środków
identyfikacji elektronicznej, zaproponowała szereg rozwiązań nakierowanych na
wzmocnienie bezpieczeństwa i swobody przeprowadzania transakcji elektronicznych w
ramach jednolitego rynku cyfrowego, dla których postawą prawną jest rozporządzenie eIDAS
2.0. Przewiduje ono wprowadzenie do końca 2026 r. europejskich portfeli tożsamości
cyfrowej, dzięki którym obywatele będą mogli swobodnie korzystać z publicznych i
komercyjnych usług online oraz w sposób selektywny i bezpieczny dzielić się informacjami o
sobie. Rozporządzenie zwraca szczególną uwagę na dobrowolność w korzystaniu z tego
rozwiązania, a także na jego dostępność oraz ochronę danych osobowych i prywatności
użytkowników portfeli. Kwalifikowane podpisy elektroniczne mają być dostępne w portfelach
za darmo do użytku nieprofesjonalnego, a sam portfel ma stać się środkiem identyfikacji
elektronicznej na wysokim poziomie bezpieczeństwa.
W celu promowania i przyspieszania rozwoju systemów identyfikacji elektronicznej, a także
jednoczesnego dbania o bezpieczeństwo ich licznych użytkowników, konieczne jest ciągłe
podnoszenie poziomu cyberbezpieczeństwa środków. Niezbędna jest również dalsza
edukacja publiczna w zakresie możliwości realizacji spraw urzędowych online oraz
właściwego sposobu korzystania ze środków identyfikacji elektronicznej, tak aby zapobiegać
kradzieżom tożsamości, naruszeniom danych osobowych, cyberatakom i innym
niebezpiecznym sytuacjom w internecie.

92

Cel 1: Osoby prawne mogą w prosty sposób i
w krótkim terminie załatwiać sprawy urzędowe
online
Co umożliwi realizację celu:
a) Utworzenie w ramach publicznego systemu identyfikacji elektronicznej środka
identyfikacji elektronicznej dla osoby prawnej oraz środka identyfikacji elektronicznej
dla osoby fizycznej reprezentującej osobę prawną;
b) Skuteczne umocowanie prawne środka identyfikacji elektronicznej dla osoby
prawnej oraz środka identyfikacji elektronicznej dla osoby fizycznej repezentującej
osobę prawną, aby mógł on służyć do automatycznego uwierzytelniania w usługach
publicznych online, bez konieczności każdorazowej manualnej weryfikacji przez
urzędnika prawidłowości i aktualności przedstawianych pełnomocnictw lub
upoważnień do reprezentacji;
c) Stworzenie nowych lub zmodyfikowanie istniejących usług publicznych tak, aby
akceptowały wydane środki identyfikacji elektronicznej dla osób prawnych i środki
identyfikacji elektronicznej dla osób fizycznych reprezentujących osoby prawne;
d) Utworzenie narzędzia zapewniającego możliwość łatwego i wygodnego składania
podpisów elektronicznych niezależnie od ich rodzaju i formatu dokumentu w
przypadku wieloosobowej reprezentacji osoby prawnej (“wielopodpis”);
e) Udostępnienie europejskiego portfela tożsamości cyfrowej do użytku osób
prawnych.

93

Cel 2: Podpisy elektroniczne są dostępne i
powszechnie używane, a ich weryfikacja jest
prosta i niezawodna bez względu na format
dokumentu i rodzaj podpisu
Co umożliwi realizację celu:
a) Rozwój narzędzi do podpisywania i weryfikowania dokumentów podpisem zaufanym,
podpisem osobistym oraz kwalifikowanym podpisem elektronicznym;
b) Rozpowszechnienie informacji o korzyściach wynikających z korzystania z
możliwości składania i weryfikowania podpisów elektronicznych w ich systemach, w
tym wspierających realizację e-usług publicznych, poprzez integrację z komponentem
węzła podpisu.

94

Cel 3: Środki identyfikacji elektronicznej są
bezpieczne i wygodne w użyciu
Co umożliwi realizację celu:
a) Budowa oraz wdrożenie modelu szerokiego wykorzystywania warstwy elektronicznej
dowodu osobistego oraz certyfikatów elektronicznych związanych z wykonywanym
zawodem w systemach teleinformatycznych;
b) Dodanie do węzła krajowego środka identyfikacji o wysokim poziomie
bezpieczeństwa, jakim będzie europejski portfel tożsamości cyfrowej;
c) Dodanie do węzła krajowego historii użycia środków identyfikacji elektronicznej;
d) Dodanie weryfikacji, czy urządzenie, z którego następuje logowanie do systemów
teleinformatycznych przyłączonych do węzła krajowego, jest na liście urządzeń
zaufanych użytkownika;
e) Realizacja działań edukacyjnych, które wspomogą użytkowników w bezpiecznym
korzystaniu ze środków identyfikacji elektronicznej.

95

Cel 4: Obywatele i przedsiębiorcy swobodnie i
bezpiecznie korzystają z transgranicznych
komercyjnych i publicznych usług
Co umożliwi realizację celu:
a) Utworzenie obowiązkowego rejestru podmiotów, które będą chciały świadczyć swoje
usługi w oparciu o europejski portfel tożsamości cyfrowej;
b) Stworzenie i udostępnienie weryfikacji niektórych danych użytkowników w rejestrach
państwowych, aby można było wydawać elektroniczne poświadczenia danych
równoważne prawnie z zaświadczeniami tradycyjnymi i uznawane również za
granicą;
c) Udostępnienie nieodpłatnych kwalifikowanych podpisów elektronicznych w
europejskim portfelu tożsamości cyfrowej dla osób fizycznych, przynajmniej do użytku
nieprofesjonalnego;
d) Wprowadzenie procedur jednoznacznego transgranicznego dopasowywania
tożsamości, w którym dane identyfikujące osobę są przyporządkowywane do
istniejącego konta należącego do tej samej osoby w danej usłudze publicznej;
e) Modyfikację krajowych systemów teleinformatycznych, w tym wspierających
realizację e-usług publicznych, aby w szerszym zakresie uznawały transgraniczne
środki identyfikacji elektronicznej, w tym europejskie portfele tożsamości cyfrowej
wydawane przy inne państwa członkowskie oraz ułatwiały korzystanie z usług
elektronicznych publicznych użytkownikom z innych państw członkowski (dostępność
usługi i wsparcia w innym języku niż polski).

96

2.5 Chmura obliczeniowa
Diagnoza – jak jest?
Koszt realizacji procesów i ich obsługi w instytucjach publicznych jest wysoki, a wdrażanie
nowych e-usług publicznych i systemów teleinformatycznych zbyt powolne. W konsekwencji,
rozwój e-usług o wyższym poziomie dojrzałości i złożoności jest hamowany. Jednocześnie
konieczne jest zwrócenie uwagi na ryzyko przerwania ciągłości działania e-usług publicznych
i systemów teleinformatycznych oraz utraty danych kluczowych systemów administracji
publicznej.

Uznajemy, że efektywne i bezpieczne
gromadzenie oraz przetwarzanie danych
dotyczących obywateli, przedsiębiorców i
działania państwa, ze względu przede
wszystkim na skalę (wolumen tych danych),
jest na dłuższą metę niemożliwe bez
wykorzystania chmury obliczeniowej.
Istnieje jednak konieczność dostosowania się do sytuacji, w której dominacja rynku
komercyjnych usług chmurowych przez cyfrowych gigantów przekłada się na istotną
nierównowagę na niekorzyść instytucji sektora publicznego występujących pojedynczo w
relacjach z dużymi dostawcami. Dodatkowo, wykorzystanie technologii chmurowych musi
uwzględniać wątki suwerenności danych i ich zabezpieczenia przed zagranicznymi służbami.

97

Cel 1: Rządowa infrastruktura chmurowa i
usługi oparte na danych są rozwinięte
Co umożliwi realizację celu:
a) Wytworzenie w ramach Rządowej Chmury Obliczeniowej i Chmury Samorządowej
innowacyjnych usług chmurowych dedykowanych administracji publicznej. Będą to
usługi dostarczane w modelach infrastruktura jako usługa (IaaS), platforma jako
usługa (PaaS) czy oprogramowanie jako usługa (SaaS), w zależności od
charakterystyki wspierające działanie systemów informatycznych, możliwe do
wykorzystania jako bloki budowlane do tworzenia nowoczesnych systemów
informatycznych, wspomagających projektowanie i wdrażanie oprogramowania
w oparciu o usługi chmury obliczeniowej lub niezależnie do realizacji usług
publicznych i procesów obsługiwanych w jednostkach;
b) Zapewnienie, że wdrażane usługi będą spełniać najwyższe standardy
bezpieczeństwa, będą zgodne z polskimi i unijnymi regulacjami prawnymi i będą
bazować na najlepszych standardach światowych zgodnie z pryncypiami Architektury
Informacyjnej Państwa;
c) Zwiększenie dostępności skalowalnych usług infrastrukturalnych dostarczanych w
modelu chmury obliczeniowej, dostosowanych do zmieniających się potrzeb
administracji;
d) Uproszczenie stosu technologicznego, komponentów architektury zorientowanych na
usługi oraz udostępnienie standardów architektonicznych i predefiniowanych
modułów oprogramowania, pozwalające na uproszczenie i przyspieszenie procesu
wdrożenia nowych e-usług publicznych i systemów IT;
e) Stworzenie ambasad danych – zlokalizowanych poza granicami kraju jednostek
umożliwiających składowanie kluczowych danych i informacji z rejestrów i systemów
państwowych oraz zapewnienie ciągłości działania tych rejestrów i systemów w
przypadku wystąpienia sytuacji kryzysowych na terytorium RP.

98

Cel 2: Infrastruktura przetwarzania danych jest
nowoczesna i rozbudowana
Co umożliwi realizację celu:
a) Budowa i rozwój Krajowego Centrum Przetwarzania Danych, obejmującego budowę
trzech nowoczesnych, skalowalnych i wysoce wydajnych centrów przetwarzania,
które zapewnią ciągłość działania systemów i bezpieczeństwo zasobów administracji
publicznej. Połączone światłowodami centra będą wykorzystywały zieloną energię;
b) Zapewnienie ciągłości świadczenia e-usług publicznych i funkcjonowania systemów
teleinformatycznych poprzez zabezpieczenie danych systemów administracji
publicznej przetwarzające dane o charakterze referencyjnym, przed utratą, określenie
gwarantowanego czasu odtworzenia danych w przypadku poważnej awarii oraz
udostępnienie ustandaryzowanych usług wspomagających plany zachowania
ciągłości działania, tworzenia archiwów i kopii bezpieczeństwa, w tym do
długotrwałego składowania danych, odtworzenia danych oraz wspierających
przywrócenie działania standardowych komponentów systemów teleinformatycznych;
c) Rozbudowa państwowej infrastruktury na rzecz świadczenia e-usług publicznych
umożliwiającej efektywne przetwarzanie danych, w tym optymalizację sieci ośrodków
obliczeniowych zabezpieczających ciągłość świadczenia e-usług oraz przepływu
danych na potrzeby systemów teleinformatycznych wspierających ich realizację, m.in.
dla sektora ochrony zdrowia, finansów, sądów.

99

Cel 3: Podmioty publiczne mają zapewnione
wsparcie w nabywaniu, wdrażaniu i
wykorzystywaniu systemów i rozwiązań
informatycznych w oparciu o usługi chmurowe
Co umożliwi realizację celu:
a) Prowadzenie regularnych badań popytu na usługi rządowej i publicznej chmury
obliczeniowej w administracji publicznej;
b) Koordynacja i realizacja przez wyznaczony podmiot centralnych zamówień na usługi
w zakresie chmury publicznej w przypadku usług najczęściej wykorzystywanych
przez administrację publiczną, w tym zawieranie umów ramowych poszerzających
katalog usług chmurowych dostępnych dla administracji publicznej po
przeprowadzaniu uproszczonych postępowań wykonawczych;
c) Wspieranie bezpiecznego pozyskiwania usług chmurowych w ramach postępowań
zakupowych dzięki systemowi Zapewniania Usług Chmurowych (ZUCH). System
zapewni obsługę pełnego procesu zakupowego PZP poprzez integrację z eZamówieniami i implementację obsługi postępowań wykonawczych oraz
podpisywanie umów i porozumień bezpośrednio w systemie ZUCH;
d) Wspieranie konkurencyjności w pozyskiwaniu i wyszukiwaniu usług chmurowych
przez bezpośrednią integrację systemu ZUCH z portalami zarządzania usługami
chmurowymi dla chmur publicznych i prywatnych wspierających procesy
porównywania, powoływania, raportowania i rozliczania usług, co pozwoli na
zapewnienie niezależności od konkretnych dostawców usług;
e) Udostępnienie w systemie ZUCH funkcjonalności Biznesowej Platformy Zarządzania
Usługami Chmurowymi od wielu dostawców usług chmurowych do prostego
zarządzania usługami od różnych dostawców usług chmurowych;
f)

Udostępnienie w systemie ZUCH, dla nowotworzonych innowacyjnych usług
chmurowych na rządowej chmurze obliczeniowej, funkcjonalności do konfiguracji,
zarządzania i rozliczania wykorzystania tych usług chmurowych;

g) Utworzenie Akademii Chmury, gdzie jednostki administracji będą mogły pozyskać
wiedzę o bezpiecznych rozwiązaniach i dobrych praktykach w tworzeniu i utrzymaniu
rozwiązań na infrastrukturze chmury obliczeniowej.

100

101

2.6 Otwarte dane i wymiana danych
Diagnoza – jak jest?
Dane mają wysokie znaczenie w gospodarce i społeczeństwie. Generowane przez
komputery, smartfony i urządzenia codziennego użytku opatrzone licznymi czujnikami
napędzają rozwój gospodarczy, konkurencyjność, innowacyjność i postęp społeczny.
Według Komisji Europejskiej bezpośrednia wartość ekonomiczna informacji sektora
publicznego została obliczona w ocenie skutków na 52 mld EUR w 2018 r., a szacuje się, że
do 2030 r. wzrośnie do 149 mld EUR26. Wnioski z systemu monitorowania Programu
otwierania danych na lata 2021-202727, wskazują m.in. na konieczność zwiększenia ilości
danych w portalu dane.gov.pl oraz obiektów w kronika.gov.pl, dbanie o jakość danych oraz
zwiększenie zakresu danych, podjęcie cyklicznego i długotrwałego działania na rzecz
podniesienia poziomu wiedzy i umiejętności kadry administracyjnej w zakresie otwierania
danych i zarządzania nimi, wdrożenie działań z zakresu promowania polityki otwartego
dostępu do danych oraz działań informujących o możliwości udostępniania danych w portalu
dane.gov.pl i płynących z tego korzyściach.

Ponadto, mając na względzie dynamiczny
rozwój sztucznej inteligencji, która bazuje na
dobrych jakościowo danych, niezbędne są
działania ulepszające jakość zasobów
publikowanych w portalu dane.gov.pl również
na potrzeby uczenia maszynowego.
Ewaluacja ustawy o otwartych danych i ponownym wykorzystywaniu informacji sektora
publicznego28 wskazała obszary wymagające podjęcia zintensyfikowanych działań
pozalegislacyjnych. Należą do nich: potrzeba wzmocnienia sieci pełnomocników do spraw
otwartości danych, dalszy rozwój portalu dane.gov.pl, podjęcia działań informacyjnych,
edukacyjnych oraz promocyjnych nakierowanych na poszerzanie wiedzy na temat procesu
otwierania i ponownego wykorzystywania danych publicznych.
Na poziomie UE, Komisja Europejska podejmuje działania w celu zwiększania wymiany i
dzielenia się danymi pomiędzy różnymi aktorami, tj. konsumentami, przedsiębiorstwami i
podmiotami sektora publicznego. Następstwem przyjmowania unijnych aktów prawnych jest
konieczność zapewniania przez Polskę, jako państwo członkowskie, odpowiedniego
stosowania lub wdrażania przyjmowanych przez UE instrumentów prawnych dot. danych.
26 Open data maturity report 2023, https://data.europa.eu/en/publications/open-data-maturity/2023, za
https://digital-strategy.ec.europa.eu/en/library/impact-assessment-review-directive-200398ec-reuse-public-sectorinformation.
27 Uchwała nr 28 Rady Ministrów z dnia 18 lutego 2021 r. w sprawie Programu otwierania danych na lata 20212027 (M.P. poz. 290).
28 Ustawa z dnia 11 sierpnia 2021 r. o otwartych danych i ponownym wykorzystywaniu informacji sektora
publicznego (Dz. U. z 2023 r., poz. 1524).

102

Stały monitoring przepisów krajowych i unijnych jest kluczowy dla dostosowania się do
zmieniających się potrzeb użytkowników danych.
Identyfikujemy potrzebę stymulowania powstającego w Polsce rynku danych, który podlegać
ma nowoprzyjętym europejskim ramom regulacyjnym (dotyczy to w szczególności sektora
pośredników danych i organizacji altruizmu danych). Podejmowane przez nas działania będą
miały na celu wsparcie wymiany danych pomiędzy uczestnikami niewykształconego jeszcze
w pełni rynku, który musi się szybko dostosować do nakładanych na niego regulacji. Ważne
jest w szczególności włączenie polskich podmiotów z sektora publicznego oraz spoza niego
w powstające jednolite europejskie przestrzenie danych. Równolegle trzeba tworzyć warunki
do powstawania, w oparciu o możliwości jakie niosą wdrażane przez nas nowe regulacje
unijne, mniejszych odpowiedników europejskich przestrzeni danych, które mogłyby korzystać
z potencjału powoływanych sukcesywnie pośredników danych i organizacji altruizmu danych.

103

Cel 1: Administracja publiczna świadomie
działa na rzecz otwartości danych
Co umożliwi realizację celu:
a) Uzależnienie realizacji i finansowania przedsięwzięć informatycznych od pozytywnej
oceny Komitetu do spraw Cyfryzacji m.in. w zakresie zgodności z zasadami
tworzenia danych;
b) Upowszechnianie zasad tworzenia danych w fazie projektowania i otwartości
domyślnej w procesach i projektach, w tym informatycznych realizowanych przez
administrację publiczną, oraz uwzględnienie w nich udostępniania danych poprzez
API;
c) Poszerzenie sieci pełnomocników ds. otwartości danych na wielu poziomach
instytucjonalnych.

104

Cel 2: Otoczenie prawne w obszarze
zarządzania danymi sprzyja rozwojowi
ekosystemu wymiany danych
Co umożliwi realizację celu:
a) Ustanowienie przyjaznego środowiska legislacyjnego dla dzielenia się danymi z
pobudek altruistycznych oraz wymiany danych w relacjach B2B oraz B2G, (w tym
przyjęcie przepisów krajowych służących stosowaniu Aktu w sprawie zarządzania
danymi i Aktu w sprawie danych);
b) Uczestnictwo w tworzeniu kolejnych aktów prawnych urzeczywistniających jednolity
rynek danych w UE i oraz w rewizji unijnych aktów prawnych zgodnie z potrzebami i
kierunkami rozwoju krajowego rynku danych;
c) Optymalizacja przepisów ustawy o otwartych danych w kierunku ułatwienia i
poszerzenia zakresu ponownego wykorzystania danych publicznych.

105

Cel 3: Dostęp do danych o wysokiej jakości do
ponownego wykorzystywania i uczenia
maszynowego jest powszechny
Co umożliwi realizację celu:
a) Badania w zakresie określenia poziomu podaży i popytu w odniesieniu do danych;
b) Współpraca z posiadaczami danych w zakresie zwiększenia wolumenu danych29, w
tym danych połączonych oraz dynamicznych, w portalu dane.gov.pl, w szczególności
dostępnych za pośrednictwem API przykładowo w obszarach dotyczących
mieszkalnictwa, zanieczyszczenia środowiska, sektora energetycznego;
c) Rozwój zaufanego portalu dane.gov.pl w ramach modułu komunikacji z
użytkownikami, modułu jakości danych i użyteczności portalu oraz modułu statystyk;
d) Mechanizmy poprawiające jakość danych w portalu dane.gov.pl;
e) Identyfikacja danych o wysokiej wartości i w partnerstwach publicznych budowanie
API, które będą je udostępniać.

29 Dane w kontekście portalu dane.gov.pl rozumiane są jako każda treść lub jej część, niezależnie od sposobu
utrwalenia, w szczególności w postaci papierowej, elektronicznej, dźwiękowej, wizualnej lub audiowizualnej,
będąca w posiadaniu podmiotu zobowiązanego zgodnie z ustawą o otwartych danych i ponownym
wykorzystywaniu informacji sektora publicznego lub będąca w posiadaniu innego podmiotu niż podmiot
zobowiązany i przez niego wytworzoną. Zbiór danych rozumiany jest jako zestaw, gromadzący dane z konkretnej
tematyki.

106

Cel 4: Dostęp do zasobów z obszaru nauki
i kultury za pośrednictwem portalu
kronika.gov.pl jest łatwiejszy
Co umożliwi realizację celu:
a) Badania w zakresie określenia poziomu podaży i popytu w odniesieniu do zasobów z
obszaru nauki i kultury;
b) Współpraca z interesariuszami danych w zakresie zwiększenia wolumenu zasobów w
portalu kronika.gov.pl na potrzeby ponownego wykorzystywania i zabezpieczenia w
repozytorium zapasowym;
c) Rozwój zaufanego portalu kronika.gov.pl jako cyfrowej przestrzeni zasobów nauki i
kultury polskiej;
d) Budowanie API pomiędzy portalem kronika.gov.pl a instytucjami publikującymi dane z
obszaru nauki i kultury, by ułatwić integrację zasobów publikowanych w „wyspowych”
serwisach w ramach huba informacyjnego jakim jest kronika.gov.pl;
e) Działania informacyjno-promocyjne w zakresie ponownego wykorzystywania danych
z obszaru nauki i kultury;
f)

Współpraca ze środowiskiem akademickim w zakresie powiązania prezentowanych
obiektów cyfrowych z obszaru kultury z publikowanymi wynikami badań naukowych
oraz utworzenia katalogu prac naukowych bazujących na zasobach publikowanych w
kronika.gov.pl.

107

Cel 5: Polski rynek wymiany danych jest
dojrzały
Co umożliwi realizację celu:
a) Rekomendowanie systemowego finansowania projektów wspierających rozwój usług
pośrednictwa danych i altruizmu danych w ramach nowej perspektywy finansowej
UE;
b) Stymulowanie wymiany danych z interesariuszami spoza administracji oraz pomiędzy
nimi.

108

109

Ludzie
3.1 Bezpieczna przestrzeń cyfrowa
Diagnoza – jak jest?
Wśród głównych czynników mających wpływ na podejście społeczeństwa do e-państwa
można wyróżnić: użyteczność narzędzi, aspekty społeczne (zachowania innych), potencjalne
ryzyka oraz dostępny już obywatelowi sprzęt i umiejętności. Szczególnie jednak istotnym
czynnikiem, wpływającym m.in. na wykorzystanie e-usług publicznych, jest zaufanie.

Z tego względu, państwo ma obowiązek
dążenia do budowy bezpieczeństwa szeroko
pojętej sfery cyfrowej – dbałości o
bezpieczeństwo użytkowników, respektowania
zasad demokratycznego państwa prawa i praw
obywatelskich, a także ochrony przestrzeni
informacyjnej w sieci.
Za kluczową należy uznać ochronę bezpieczeństwa obywateli i ich danych, konkurencji
rynkowej czy budowania suwerenności technologicznej. Konieczne jest więc podążanie za
regulacjami oraz standardami cyfrowymi chroniącymi prawa obywatelskie, powstającymi w
Unii Europejskiej. Szczególnie istotna jest implementacja na gruncie krajowym unijnej
deklaracji praw i zasad cyfrowych w cyfrowej dekadzie z 2022 r. Jej celem jest wspieranie
transformacji cyfrowej w UE, w tym ukierunkowanie tej transformacji na człowieka,
solidarność i włączenie społeczne, swoboda wyboru, czy bezpieczeństwo i ochrona.
Przyjęcie założenia, że ochrona obywateli stanowi priorytet, musi przekładać się m.in. na
zapewnianie odpowiednich zasobów instytucjonalnych dla wdrażania i stosowania krajowych
i unijnych aktów legislacyjnych w tym obszarze.
Prawa obywatelskie o charakterze cyfrowym realizują się zarówno w relacjach jednostki z
instytucjami władzy, jak i użytkowników z usługodawcami cyfrowymi. W kontekście tych
ostatnich, zagrożeniem są kwestie nieuzasadnionej moderacji treści przez platformy,
niejasności w regulaminach i standardach cyfrowych społeczności, tzw. zwodniczych
interfejsów, braku transparentności algorytmów i rozliczalności za działania platform.
Problemy te wiążą się z modelem biznesowym opartym na walce o zaangażowanie
użytkowników, stwarzającym ryzyka dla prywatności i wykorzystania danych osobowych.
Brak reakcji na te zjawiska skutkuje długotrwałą i rosnącą społeczną polaryzacją, co
podważa zarówno ład demokratyczny, jak i ład informacyjny państwa.
110

Na prawa podstawowe w sferze cyfrowej
należy patrzeć również z perspektywy jej
wpływu na pracowników.
Nowe trendy związane z automatyzacją i digitalizacją procesów w firmach dotyczą zarówno
pracowników fizycznych, jak i umysłowych. Narzędzia cyfrowe pozwalają na szeroko
zakrojoną kontrolę pracowników, co może wiązać się z naruszaniem ich prywatności i
dobrostanu. Wzrost popularności pracy zdalnej umożliwił elastyczną organizację czasu i
przyniósł korzyści wielu pracownikom i pracodawcom. Równocześnie jednak generuje ryzyko
związane z oczekiwaniem ciągłej dostępności od pracownika oraz utrudnia rozgraniczanie
życia zawodowego i osobistego. Obserwujemy także dalszy intensywny rozwój
niekonwencjonalnych modeli biznesowych, na czele których znalazła się gospodarka
współdzielenia. Z jednej strony otworzyła ona przed konsumentami, przedsiębiorcami i
pracownikami nowe możliwości, z drugiej jednak doprowadziła do destabilizacji warunków
pracy i pozbawienia osób pracujących za pośrednictwem aplikacji ich podstawowych praw.
Tym samym, przerzucenie odpowiedzialności i kosztów działalności na pracowników
platform - których liczba w UE ma sięgnąć 43 mln30 - prowadzi do wzrostu niepewności
zatrudnienia i upowszechniania się zjawiska prekariatu.
Wreszcie, zapewnienie kompleksowego bezpieczeństwa sfery cyfrowej wymaga skutecznej
walki z dezinformacją. Jest ona rozumiana jako nieprawdziwe lub wprowadzające w błąd
(zmanipulowane) informacje, tworzone, przedstawiane i rozpowszechniane w celu uzyskania
korzyści gospodarczych lub wprowadzenia w błąd opinii publicznej, które mogą wyrządzić
szkodę publiczną. Należy rozróżnić dwa rodzaje dezinformacji – pochodzenia zewnętrznego
oraz wewnętrznego (stosowaną przez konkretne podmioty/środowiska wobec obywateli tego
samego państwa). Dezinformacja jako działanie zorganizowane ma charakter strategiczny i
długoterminowy.
Dezinformacja wewnętrzna prowadzona jest w celu budowania kapitału społecznego,
politycznego lub finansowego. Z kolei podmioty zewnętrzne stosują ją, m.in. by
destabilizować sytuację społeczno-polityczną w kraju i stymulować polaryzację społeczną.
Najaktywniejszym adwersarzem państwa polskiego są państwa prowadzące przeciwko
Polsce wojnę informacyjną, w tym Rosja i Białoruś. Prowadzone przez nie działania
obejmują kompleksowe działania dezinformacyjne, zaawansowane operacje wpływu czy
działania wywiadowcze i dywersyjne, a także ataki fizyczne. Propagowane przez
antagonistycznie nastawione państwa przekazy dezinformacyjne służą z jednej strony
realizacji celów wewnętrznych (w tym zwiększaniu poparcia dla liderów), z drugiej –
zewnętrznych (takich jak stymulowanie nastrojów antynatowskich, antyunijnych,
antyamerykańskich i antyukraińskich).
W Polsce zadania związane z przeciwdziałaniem dezinformacji prowadzone są przez szereg
instytucji, w tym NASK-PIB, Ministerstwo Spraw Zagranicznych, Krajową Radę Radiofonii i
Telewizji (edukacja medialna), Rządowe Centrum Bezpieczeństwa (analiza zagrożeń, w tym
związanych z dezinformacją), odpowiednie służby (w tym SKW – Służba Kontrwywiadu
Wojskowego i ABW – Agencja Bezpieczeństwa Wewnętrznego) oraz komisję ds. badania
wpływów rosyjskich i białoruskich. Zgodnie z unijnym aktem o usługach cyfrowych w
działania – jako koordynator ds. usług cyfrowych – włączy się też Prezes Urzędu
30 https://www.consilium.europa.eu/pl/policies/platform-work-eu/

111

Komunikacji Elektronicznej. Wielość instytucji działających w obszarze dezinformacji
przekłada się na jedno z głównych wyzwań w tym obszarze – brak odpowiedniej koordynacji
i komunikacji, a także niespójność w metodach działania.
Wśród innych wyzwań wskazać należy:
•

Rozwój nowych technologii (w tym AI) umożliwiających szybsze i skuteczniejsze
tworzenie treści dezinformacyjnych;

•

Nieefektywną współpracę z platformami społecznościowymi w procesie identyfikacji
oraz zdejmowania treści dezinformacyjnych jak i kont je rozpowszechniających (w
tym botów);

•

Konieczność pogłębienia działań zmierzających do analizowania kampanii
dezinformacyjnych w sposób kompleksowy;

•

Niską świadomość społeczną oraz potrzebę rozwoju kompetencji w zakresie edukacji
medialnej, myślenia krytycznego oraz bezpieczeństwa informacyjnego;

•

Rozproszenie i niewystarczające finansowanie organizacji pozarządowych
zajmujących się przeciwdziałaniem dezinformacji;

•

Brak ustalonych na poziomie centralnym oraz samorządowym strategii reagowania
na dezinformację lub komunikacji kryzysowej.

112

Cel 1: Otoczenie instytucjonalne i regulacyjne
w sferze cyfrowej wspiera ochronę praw
podstawowych
Co umożliwi realizację celu:
a) Wspieranie silnego otoczenia instytucjonalnego wokół regulacji mających za zadanie
zapewnić poszanowanie uznanych wartości i praw jednostek w sieci poprzez
wyposażenie podmiotów odpowiedzialnych za egzekwowanie ich przepisów w środki
techniczne, osobowe i finansowe;
b) Promowanie tego, by projektowanie, opracowywanie, wdrażanie i wykorzystywanie
rozwiązań technologicznych odbywało się z poszanowaniem praw podstawowych
poprzez stosowanie zasady „etyki już na etapie projektowania” („ethics by design”)
c) Przeprowadzanie oceny wpływu na prawa podstawowe obywateli (FRIA)
w przypadku wykorzystywania systemów automatycznego podejmowania decyzji
oraz systemów AI w administracji państwowej
d) Stworzenie formularza do oceny wymiaru etycznej SI stosowanej przez państwo;
e) Wypracowanie krajowych rozwiązań w zakresie domniemania istnienia stosunku
pracy w obszarze gospodarki współdzielenia oraz niezwłoczne wdrożenie do
polskiego prawa dyrektywy o pracownikach platformowych;
f)

Bieżące badanie wpływu technologii cyfrowych, zwłaszcza AI, na rynek pracy;

g) Zapewnianie skutecznego przestrzegania reguł prawa pracy i aktualności polityk
publicznych w odniesieniu do dynamicznie zmieniającego się pod wpływem
digitalizacji i wywołanej nią trendów rynku pracy. Mowa tutaj o ochronie pracowników
przed ryzykiem bycia ciągle dostępnym (przyjęcie prawa do odłączenia się),
nieprzejrzystym „scoringiem” i zbudowanymi na uprzedzeniach ocenami pracowników
(wdrożenie regulacji związanych z wykorzystywaniem SI w obszarze pracy) i cyfrową
inwigilacją (egzekwowanie przepisów dot. prywatności);
h) Aktywność na forum krajowym i unijnym na rzecz wdrażania rozwiązań, w
szczególności legislacyjnych, dla ochrony prawa do prywatności, ochrony danych
osobowych i prawa do odłączenia się.

113

Cel 2: Publiczna przestrzeń cyfrowa jest
przyjazna użytkownikom i budzi zaufanie
obywateli
Co umożliwi realizację celu:
a) Praktyczna realizacja założeń Europejskiej deklaracji praw i zasad cyfrowych w
cyfrowej dekadzie we wszelkich interakcjach państwa z obywatelami w sferze
cyfrowej;
b) Budowa zaufania do e-państwa poprzez większe włączenie obywateli w proces
tworzenia cyfrowego prawa (w tym z wykorzystaniem narzędzi cyfrowych) i cyfrowych
usług publicznych, a także zlikwidowanie luki w cyfryzacji dokumentów istotnych dla
opinii publicznej (publikowanie w sposób dostępny cyfrowo, w formacie
umożliwiającym odczyt maszynowy takich dokumentów jak np. oświadczenia
majątkowe parlamentarzystów) i dążenie do większej przejrzystości procesu
przetwarzania spraw i danych obywatela;
c) Zaprojektowanie rozwiązań mających umożliwić obywatelom dostęp do informacji o
tym, jaki organ i w jakiej sprawie miał dostęp do ich danych – wykorzystywanie
mechanizmów „privacy by design” (prywatności w fazie projektowania) i „security by
design” (bezpieczeństwo w fazie projektowania) z uwzględnieniem reguł RODO,
wprowadzenia zasady automatycznego wykrywania operacji na danych
umożliwiającej obywatelom kontrolę ich danych i zgłaszanie naruszeń oraz
wykorzystywania analizy historii zapytań o dane w celu wychwytywania zagrożeń.

114

Cel 3: Działania jednostek
przeciwdziałających dezinformacji są
skoordynowane
Co umożliwi realizację celu:
a) Ustalenie organu odpowiedzialnego za nadzorowanie i integrowanie działań różnych
podmiotów zajmujących się przeciwdziałaniem dezinformacji;
b) Zapewnienie klarownej struktury komunikacyjnej i przepływu informacji między
wszystkimi zaangażowanymi jednostkami poprzez regularne spotkania i platformy
wymiany danych;
c) Opracowanie jednolitych lub zbliżonych procedur i standardów operacyjnych
stosowanych przez wszystkie jednostki zajmujące się przeciwdziałaniem
dezinformacji;
d) Zapewnienie zaawansowanych narzędzi technologicznych oraz szkoleń dla
pracowników jednostek.

115

Cel 4: Poziom świadomości społecznej na
temat dezinformacji jest stale pogłębiany
Co umożliwi realizację celu:
a) Realizacja kampanii informacyjnych i społecznych na temat dezinformacji i
odpowiedzialnego korzystania z mediów;
b) Prowadzenie działań edukacyjnych do wybranych grup społecznych;
c) Prowadzenie dedykowanych kampanii informacyjnych w związku z kluczowymi
wydarzeniami, jak np. w okresie wyborczym;
d) Stworzenie interaktywnych platform e-learningowych i multimedialnych materiałów
dydaktycznych;
e) Organizowanie dyskusji, debat i warsztatów na temat etycznych aspektów
działalności medialnej, takich jak prywatność, ochrona danych, prawa autorskie i
odpowiedzialność za publikowane treści.

116

Cel 5: Platformy społecznościowe sprawnie
usuwają treści szkodliwe
Co umożliwi realizację celu:
a) Stały monitoring treści znajdujących się na platformach społecznościowych;
b) Ustanowienie odpowiednich ścieżek wymiany informacji dla zaufanych podmiotów
sygnalizujących (zgodnie z Aktem o Usługach Cyfrowych);
c) Ustanowienie jasnych i transparentnych kryteriów prowadzących do uzyskania
statusu zaufanego podmiotu sygnalizującego. Zaufane podmioty sygnalizujące
powinny posiadać szczególną wiedzę fachową i kompetencje w zakresie wykrywania,
identyfikowania i zgłaszania nielegalnych treści oraz są niezależne od platform
internetowych;
d) Wdrożenie efektywnych mechanizmów penalizujących platformy mediów
społecznościowych oraz usługodawców IT za brak działań ukierunkowanych na
zwalczanie dezinformacji;
e) Utworzenie ram współpracy z sektorem prywatnym, szczególnie z platformami
mediów społecznościowych.

117

3.2 Cyfrowe zdrowie
Diagnoza – jak jest?
Kompleksowa diagnoza sytuacji relacji między sferą technologii a zdrowiem wymaga
dostrzeżenia dwóch, często sprzecznych wymiarów tej relacji. Pierwszym z wymiarów jest

negatywny wpływ niektórych aspektów
wykorzystania technologii cyfrowych na
kondycję psychiczną obywateli.
Wiąże się on m.in. z uzależniającym mechanizmem działania platform społecznościowych i
szkodliwym – sensacyjnym, rysującym nierealne standardy urody czy gloryfikującym
przemoc – charakterem niektórych pojawiających się tam treści. Szczególnie wyraźnie
rysującym się problemem, również wobec niedostatecznej skuteczności mechanizmów
weryfikacji wieku, jest powszechny dostęp dzieci do treści szkodliwych, godzących w ich
rozwój i propagujących niewłaściwe wzorce. Istotnym problemem jest też wykorzystywanie
małoletnich w sieci. Państwo jest zobowiązane do tego, by na te wyzwania reagować –
również w ramach współpracy międzynarodowej, której charakter wyzwań niejednokrotnie
wymaga.
Drugi aspekt relacji między technologiami a zdrowiem ma bardziej pozytywny wydźwięk i
wiąże się z

ogromnymi możliwościami, jakie cyfryzacja tej
sfery daje w odniesieniu do zwiększania
skuteczności leczenia i profilaktyki.
Diagnoza sytuacji wokół cyfryzacji sektora zdrowia w Polsce wskazuje na zaawansowaną,
ale wciąż rozwijającą się infrastrukturę e-zdrowia. Wg unijnego raportu o stanie cyfrowego
zdrowia ostatniej dekady, Polska zajmuje, odpowiednio, 6. oraz 5. miejsce pod względem
dostępu do Elektronicznej Dokumentacji Medycznej (EDM) oraz dostępu do technologii
wśród 27 krajów UE31, zajmując miejsce poniżej średniej dla UE jedynie w zakresie kategorii
dostępnych dla pacjenta danych.
Kluczowymi elementami polskiego cyfrowego zdrowia jest Platforma e-Zdrowie (P1) oraz
różnorodne rejestry, systemy dziedzinowe i platformy regionalne. Platforma P1 stanowi
centralny punkt cyfrowych usług zdrowotnych, oferując m.in. e-recepty, elektroniczne
skierowania, a także dostęp do EDM. Rozwój tej platformy wpłynął na zwiększenie
wykorzystania Internetowego Konta Pacjenta (IKP), z którego korzysta obecnie ponad 18
mln Polaków. Wskazać należy też na sukces wdrożenia systemu e-recept, który pozwolił na
wystawienie 2 mld e-recept do kwietnia 202432. Wprowadzone w pierwszej kolejności e31 https://op.europa.eu/en/publication-detail/-/publication/78938111-461e-11ee-92e3-01aa75ed71a1/language-en
32 https://pacjent.gov.pl/aktualnosc/48-proc-polakow-uzywa-ikp

118

usługi zdrowotne stanowią jednak przede wszystkim cyfrowe odzwierciedlenie tradycyjnych
procesów i nie wykorzystują pełni potencjału digitalizacji.
Na poziomie lokalnym, wg badania stopnia informatyzacji Podmiotów Wykonujących
Działalność Leczniczą (PWDL) prowadzonego przez Centrum e-Zdrowia, na koniec 2023
roku ponad 84% szpitali prowadziło EDM w podstawowym zakresie, 78% wdrożyło
indeksowanie EDM w P1, a ponad 1/3 prowadzi wymianę EDM z innymi
podmiotami33. Odsetek ten jest znacznie niższy dla podmiotów niebędących szpitalami.

Warunkiem rozwoju usług cyfrowych w
zdrowiu jest zapewnienie bezpieczeństwa
danych.
Mimo działań podejmowanych przez Centrum e-Zdrowia oraz Ministerstwo Zdrowia, poziom
cyberbezpieczeństwa na poziomie lokalnym nadal nie jest zadowalający. Wg danych
ankietowych Centrum e-Zdrowia na kwiecień 2022 roku, 81% podmiotów leczniczych nie ma
planu zarządzania podatnościami, w 68% brak odmiejscowionych kopii bezpieczeństwa, a
86% kierowników jednostek nie odbyło szkoleń z zakresu cyberbezpieczeństwa34.
Istotnym problemem dla rozwoju e-zdrowia jest również silosowość danych, która nie
pozwala uzyskać pełnego obrazu zdrowia pacjenta, i brak demokratycznych zasad dostępu
do danych na cele badawczo-rozwojowe (R&D). Niejasne zasady dostępu do
zgromadzonych już danych, w tym wątpliwości dotyczące podstawy prawnej przetwarzania
danych o stanie zdrowia w celach R&D – oraz niepewność co do adekwatności zebranych w
centralnych rejestrach danych35 wpływają na spowolnienie rozwoju medycyny.
Odsetek podmiotów leczniczych korzystających z nowych technologii, takich jak sztuczna
inteligencja, jest rosnący i wynosi obecnie prawie 7% dla szpitali36. Rośnie również
zainteresowanie i świadomość korzyści wynikających ze stosowania AI w medycynie.

33 https://cez.gov.pl/sites/default/files/paragraph.attachments.field_attachments/202312/vii_edycja_raport_2023.pdf
34 Dane Centrum e-Zdrowia
35 https://www.mdpi.com/1660-4601/19/19/11964
36 https://cez.gov.pl/sites/default/files/paragraph.attachments.field_attachments/202312/vii_edycja_raport_2023.pdf

119

Cel 1: Państwo działa na rzecz minimalizacji
negatywnego wpływu technologii cyfrowych na
dobrostan psychiczny
Co umożliwi realizację celu:
a) Uruchomienie programu finansowania badań wpływu technologii cyfrowych na
zdrowie psychiczne i rozwój psychospołeczny obywateli, w szczególności dzieci i
młodzieży.
b) Realizacja kampanii społecznych i informacyjnych na temat higieny cyfrowej i praw
obywateli (w tym zwłaszcza dzieci) w przestrzeni cyfrowej.
c) Wdrażanie środków zapobiegających wykorzystywaniu seksualnemu małoletnich w
internecie;
d) Wprowadzenie standardów ochrony małoletnich w produktach i usługach cyfrowych.
Powinny one:
•

Opierać się o utworzony katalog treści destrukcyjnych;

•

Nakładać na dostawców produktów i usług cyfrowych obowiązek prewencji lub
przynajmniej interwencji w przypadku pojawienia się w ich produktach i usługach
treści uwzględnionych w katalogu;

•

Zakładać wykorzystanie narzędzi skutecznej weryfikacji wieku użytkownika, przy
zachowaniu anonimowości i ochrony jego danych osobowych;

•

Wykluczać rozwiązania prowadzące do utraty kontroli nad czasem ekranowym;

•

Wprowadzać rozwiązania chroniące wizerunek dzieci i młodzieży w internecie.

120

Cel 2: Elektroniczna Dokumentacja Medyczna
jest powszechna, kompletna i prowadzona w
sposób umożliwiający wymianę dokumentacji
między podmiotami leczniczymi
Co umożliwi realizację celu:
a) Dalszy rozwój systemów e-usług zdrowotnych w systemie P1;
b) Wdrożenie systemu zachęt finansowych dla podmiotów, które prowadzą EDM wraz z
indeksowaniem w systemie P1 oraz możliwością wymiany dokumentacji z innym
podmiotem;
c) Umożliwienie wzbogacania danych gromadzonych w systemie P1 o dane
gromadzone przez urządzenia noszalne i wszczepialne;
d) Uspójnienie sposobu prowadzenia dokumentacji medycznej szczególnie w
zakresach, w których dane nie są zesłownikowane;
e) Promowanie interoperacyjności pomiędzy systemami informatycznymi w ochronie
zdrowia i jakości gromadzonych danych.

121

Cel 3: Dysponujemy dużymi zasobami
wiarygodnych danych o stanie zdrowia, a
zasady dostępu do nich dla celów R&D są
transparentne, demokratyczne i efektywne
Co umożliwi realizację celu:
a) Wdrożenie działań operacyjnych w związku z wejściem w życie European Health
Data Space (Europejskiej Przestrzeni Danych Medycznych) oraz Data Governance
Act (Aktu w sprawie zarządzania danymi);
b) Promowanie idei dawstwa (altruizmu) danych medycznych wśród pacjentów;
c) Uregulowanie zasad dostępu do danych jednostkowych i statystycznych na cele
R&D, w tym wystandaryzowanie zasad dostępu do danych gromadzonych w
rejestrach publicznych oraz dokumentacji medycznej przechowywanej przez PWDL;
d) Ustalenie standardu anonimizacji i pseudonimizacji danych medycznych.

122

Cel 4: Sztuczna inteligencja oraz inne nowe
technologie cyfrowe są wykorzystywane w
sposób bezpieczny i skuteczny dla poprawy
jakości opieki nad pacjentem.
Co umożliwi realizację celu:
a) Finansowanie stosowania nowych technologii cyfrowych w zdrowiu, w tym AI i
aplikacji zdrowotnych, ze środków publicznych w ramach świadczeń
gwarantowanych, poprzez m. in.:
b) Uwzględnienie tych rozwiązań w opisie standardu istniejących świadczeń
gwarantowanych,
c) Wprowadzenie mechanizmu refundacji dla tych rozwiązań,
d) Alokowanie niezbędnych środków na pokrycie kosztów finansowania tych
rozwiązań,
e) Wprowadzenie niezbędnych zmian w administracji publicznej, w tym wprowadzenie
nowych przepisów, procedur i wzmocnienie kompetencji w zakresie finansowania i
monitorowania rozwiązań cyfrowych, m. in. poprzez stworzenie standardu oceny
koszto-efektywności technologii opartych o AI przez Agencję Oceny Technologii
Medycznych i Taryfikacji.
f)

Wprowadzenie nowych e-usług zdrowotnych umożliwiających analizę danych
medycznych gromadzonych w rejestrach centralnych w celu profilowania
zdrowotnego, analityki predykcyjnej i podejmowania interwencji w oparciu o
uzyskane wyniki np. kontakt z pacjentem czy porada edukacyjna, przy
uwzględnieniu najwyższych standardów prywatności i umożliwieniu pacjentowi
zadecydowania, czy chce być objęty takim programem;

g) Rozszerzenie modułu e-recept o dwustronną komunikację, umożliwiającą
wyświetlanie alertów umożliwiających optymalizację farmakoterapii;
h) Prowadzenie uczciwej komunikacji i edukacji w zakresie możliwości i ograniczeń
związanych ze stosowaniem AI w zdrowiu skierowanej zarówno do pacjentów, jak
również do pracowników medycznych;
i)

Dostosowanie wytycznych ministerialnych dla kierunków medycznych do edukacji
studentów zakresie nowych technologii cyfrowych, w tym AI;

j)

Ułatwienie dostępu dla pacjenta do informacji dot. organizacji opieki zdrowotnej i
wiedzy medycznej przy wykorzystaniu sztucznej inteligencji.

123

124

Cel 5: W sposób kompleksowy i transparentny
monitorujemy jakość interwencji zdrowotnych,
w oparciu o dane ze świata rzeczywistego
Co umożliwi realizację celu:
a) Umożliwienie bieżącego monitorowania ścieżek diagnostyczno-leczniczych
pacjentów o określonym profilu, bazującego na realnych danych ze świata
rzeczywistego;
b) Wprowadzenie publicznie dostępnego systemu monitorowania jakości udzielanych
świadczeń w PWDL;
c) Zapewnienie dostępu do danych ze świata rzeczywistego dla celów wdrażania
instrumentów dzielenia ryzyka dla technologii lekowych i wybranych technologii
nielekowych, opartych o mierzalny efekt zdrowotny dla pacjentów, przy czym dane
te w formie statystycznej dostępne byłyby publicznie.

125

Cel 6: Poziom cyberbezpieczeństwa w PWDL i
centralnych repozytoriach danych jest wysoki.
Co umożliwi realizację celu:
a) Kontynuowanie programów dofinansowań dla szpitali w celu poprawy infrastruktury
IT oraz wzmocnienia cyberbezpieczeństwa, w tym korzystania z usług
wyspecjalizowanych podmiotów trzecich;
b) Przekształcenie Sektorowego Zespołu Cyberbezpieczeństwa w Centrum e-Zdrowia
w sektorowy CSIRT oraz wzmocnienie go w zakresie proaktywnego wspierania
PWDL w utrzymaniu odpowiedniego poziomu cyberbezpieczeństwa;
c) Regularne szkolenia dla kadry zarządzającej jednostkami leczniczymi oraz
personelu medycznego w zakresie podstawowej wiedzy z cyberbezpieczeństwa;
d) Zwiększenie budżetu przeznaczonego na cyberbezpieczeństwo systemów
centralnych;
e) Dostosowanie wytycznych ministerialnych dla kierunków medycznych do edukacji
studentów w zakresie podstawowych zasad cyberbezpieczeństwa;

126

3.3 Branże kreatywne
Diagnoza – jak jest?
Przemysły kreatywne są stosunkowo nowym sektorem światowej gospodarki, opierającym
się na kreatywnych, innowacyjnych i wynikających z talentu działaniach twórców szeroko
pojętej sztuki, mediów i projektowania. Specyfiką sektora jest wysoki poziom wartości
dodanej charakteryzujący wytwarzane w nim dobra, który bazuje na zaawansowanej i
multidyscyplinarnej wiedzy twórców. Znaczenie gospodarcze sektora rośnie zarówno w
odniesieniu do generowanej wartości, jak i rynku. W 2021 r. sektory kultury i kreatywne w
Polsce wygenerowały bezpośrednio 31,2 mld złotych wartości dodanej. Uwzględniając wpływ
pośredni było to nawet ponad 82 mld PLN (3,58 proc. PKB). Pod względem udziału wartości
dodanej tworzonej w tych sektorach w PKB Polska znajduje się poniżej średniej UE, jednak
gdy weźmie się pod uwagę również wpływ pośredni Polska zajmuje trzecie miejsce w
Europie, ustępując tylko Cyprowi i Szwecji (spośród 15 badanych państw).

Mierzenie wpływu tego sektora na rozwój
państwa nie może jednak być mierzone
jedynie wskaźnikami gospodarczymi.
Lokuje się on bowiem na przecięciu obszarów gospodarki, kultury, technologii i biznesu – ma
duże znaczenie kulturotwórcze i edukacyjne, sprzyjając jednocześnie innowacyjności. Jego
rozwój jest zaś relatywnie mało zależny od wykorzystania surowców naturalnych czy
infrastruktury przemysłowej. Zmiany społeczne, ważne dla budowania popytu na produkty i
usługi, rysują dobre perspektywy dla rozwoju branż kreatywnych. Nie sposób jednak
pominąć kilku istotnych zagrożeń. Można wśród nich wymienić m.in. niewystarczające
finansowanie, niesprzyjające i skomplikowane regulacje prawne, wzrost konkurencji
międzynarodowej czy deficyt wykwalifikowanych pracowników.
Z perspektywy strategii cyfryzacji, spośród różnorodnych przemysłów kreatywnych – na które
składają się m.in. przemysły filmowy oraz muzyczny, media i rynek wydawniczy szczególne
znaczenie ma sektor gier wideo i powiązanego z nim e-sportu. W Polsce funkcjonuje blisko
500 spółek prowadzących działalność w branży gier wideo, które w 2022 roku osiągnęły
przychody rzędu 128 mln EUR37. Polską specjalizacją są gry klasy premium na duże
platformy sprzętowe – komputery i konsole. Pod względem liczby zatrudnionych osób w
branży (15 tys. osób), Polskę w Europie wyprzedza jedynie Wielka Brytania oraz Francja.
Eksportowy charakter sektora (krajowa sprzedaż nie przekracza kilku procent) oznacza
konieczność konfrontacji z nasiloną konkurencją, w tym ze strony największych światowych
graczy. Tymczasem zarówno polski, jak i światowy gamedev mierzy się z kryzysem,
wynikającym m.in. z odwrócenia nieorganicznych trendów wzrostowych z czasów pandemii.

37 https://en.parp.gov.pl/storage/publications/pdf/The_Game_Industry_Poland_2023_12_07.pdf

127

W kontekście rozwoju branży należy
uwzględnić także jej kulturowy i kulturotwórczy
aspekt.
Po gry sięgają już nie tylko dzieci, młodzież i ludzie w średnim wieku, lecz także osoby
starsze, a w związku ze starzeniem się polskiego społeczeństwa, zjawisko tzw. silver
gamingu będzie coraz powszechniejsze. Trend ten jest istotny z perspektywy myślenia o
dostępności gier dla szerokiego grona odbiorców, w tym osób z niepełnosprawnościami.
Uznajemy, że gry powinny być traktowane jako tekst kultury podobnie jak filmy czy literatura,
co oznacza m.in. wsparcie dla ich polonizacji i archiwizacji. Konieczne jest jednak nieustanne
zwracanie uwagi na kwestie higieny cyfrowej i przeciwdziałania uzależnieniom.
Działania państwa powinny objąć także obszar e-sportu, czyli profesjonalnych rozgrywek w
branży gier. Globalny rynek e-sportu w 2023 roku osiągnął wartość 3,8 miliarda USD;
przewidywane tempo jego rocznego wzrostu do 2028 r. to 14,8%. Polska zajmuje 20.
miejsce na arenie międzynarodowej z sektorem o wartości 596 milionów dolarów38. Krajowi
gracze mogą pochwalić się zauważalnymi osiągnięciami, w Polsce odbywa się też jedna z
największych światowych imprez branżowych. Rynek e-sportu wciąż się rozwija, co w dużej
mierze wiąże się z przenikaniem kultury gamingowej do kultury popularnej. Zwiększająca się
obecność gamingu i e-sportu w kulturze popularnej przyciąga więcej widzów, a także
sponsorów. Należy więc spodziewać się dalszej popularyzacji tego obszaru, w tym wśród
polskich dzieci i młodzieży. Tymczasem jednak środowisko nie jest wolne od
(propagowanych na popularnych kanałach) negatywnych wzorców – toksycznych zachowań
graczy względem siebie, niekorzystnego wpływu długotrwałej gry na zdrowie fizyczne i
psychiczne, dyskryminacji ze względu na płeć etc. Należy więc zaś z jednej strony wspierać
rozwój środowiska i polskie sukcesy, z drugiej zwalczać wciąż pojawiające się w tym
sektorze negatywne tendencje.

38 https://markethub.pl/rynek-e-sportu/

128

Cel 1: Rozwój branży gamingowej jest szybki
Co umożliwi realizację celu:
a) Rozwinięcie istniejącego wsparcia dla producentów gier poprzez powiększenie kwot,
o które mogą się oni ubiegać, i rozciągnięcie programów wsparcia na kilka lat;
b) Wsparcie w promocji i marketingu gier na rynkach docelowych, szczególnie tych
trudnych ze względu na geograficzną odległość i koszty, jak USA, oraz budowanie
pozytywnej atmosfery poprzez wykorzystanie narzędzi z zakresu dyplomacji
kulturalnej i ekonomicznej w miejscach istotnych dla branży;
c) Wsparcie w wykorzystaniu szans jakie niesie rewolucja AI dla rozwoju branży gier;
d) Utworzenie lub dostosowanie zadań jednej z instytucji rządowych posiadającej
kompetencje oraz narzędzia umożliwiające świadczenie realnego i wymiernego
wsparcia, w tym mentorskiego, tylko dla branży gier wideo;
e) Systemowe wsparcie dla programów stażowych i stypendialnych ułatwiających
wejście w branżę młodym, zdolnym ludziom oraz ułatwienia podatkowe dla studiów
zatrudniających osoby stawiające pierwsze kroki w branży;
f)

Ułatwienia dla studiów zatrudniających wysokiej klasy ekspertów oraz managerów
spoza Polski w obszarach, gdzie brak wykwalifikowanych polskich pracowników;

g) Wsparcie dla procesów lokowania oddziałów zagranicznych firm w Polsce oraz
oddziałów polskich firm poza granicami kraju;
h) Wsparcie, we współpracy z sektorem akademickim, edukacji w zakresie kompetencji
niezbędnych w studiach tworzących gry: programowanie gier, projektowanie grafiki,
realizacja dźwięku, pisanie scenariuszy, zarządzanie firmą, etc.;
i)

Wsparcie przez instytucje publiczne lokalnych wydarzeń branżowych o zasięgu
międzynarodowym;

j)

Walka z toksycznością w środowisku gamedevu, działania na rzecz większej
inkluzywności branży (szczególnie w stosunku do kobiet), walka z patologiami
środowiska pracy (np. praca w godzinach nadliczbowych, mobbing etc.) i
promowanie właściwych relacji między pracownikami i pracodawcami;

k) Promowanie gier wideo jako dzieła kultury – ze szczególnym uwzględnieniem
polskich wersji językowych (zarówno gier polskich producentów, jak i zagranicznych);
l)

Opracowanie mechanizmu archiwizacji polskich gier wideo;

m) Promowanie implementacji technologii dostępnościowych w grach wideo.

129

Cel 2: Bariery prawne utrudniające rozwój
branży e-sportowej w Polsce są likwidowane,
a e-sport popularyzowany
Co umożliwi realizację celu:
a) Stosowanie prawnych aspektów e-sportu, w skład których wchodzi m.in.
prawnoautorski status gier wideo, odzwierciedleń wizerunków i transmisji wydarzeń
e-sportowych;
b) Popularyzacja zawodów e-sportowych poprzez wsparcie w organizacji amatorskich
zawodów na poziomie szkolnym;
c) Promowanie profilaktyki zdrowia fizycznego i psychicznego u graczy, a także
pozytywnych i inkluzywnych zachowań społecznych;
d) Wprowadzenie specjalistycznych programów edukacyjnych w szkołach i na
uczelniach wyższych, które będą kształcić przyszłych profesjonalistów w dziedzinie esportu, zarówno jako zawodników, jak i menedżerów czy analityków;
e) Stworzenie przepisów prawnych, które będą regulować kwestie związane z esportem, takie jak kontrakty zawodników, prawa do transmisji czy ochrona młodzieży;
f)

Reprezentowanie polskiego e-sportu na międzynarodowych konferencjach i targach
branżowych;

g) Finansowanie i pomoc organizacyjna dla lokalnych klubów e-sportowych, które
promują zdrową rywalizację i rozwój talentów.

130

Cel 3: Branże kreatywne są wspierane w
procesie rozwoju
Co umożliwi realizację celu:
a) Dotacje i granty na rozwój projektów kreatywnych, umożliwiające artystom i firmom
rozwijanie nowych projektów i technologii;
b) Wsparcie rozwoju programów edukacyjnych i szkoleń, które kształcą w zakresie
kreatywności, nowych technologii i zarządzania projektami kreatywnymi, a także
współpraca z uniwersytetami i szkołami wyższymi w celu rozwijania programów
nauczania dostosowanych do potrzeb branż kreatywnych;
c) Uwzględnienie w stypendiach i programach mentorskich dla młodych talentów w
obszarze kultury branż kreatywnych i ich specyfiki;
d) Tworzenie klastrów i inkubatorów, które zapewniają przestrzeń do pracy, wsparcie
techniczne i możliwość współpracy z innymi podmiotami z branży;
e) Działania ułatwiające twórcom dostęp do nowoczesnych technologii i narzędzi, które
wspierają twórczość i innowacje;
f)

Organizowanie kampanii promujących polskie branże kreatywne na arenie
międzynarodowej, w tym uczestnictwo w targach i wystawach;

g) Wzmocnienie przepisów dotyczących ochrony własności intelektualnej, co zapewni
twórcom lepszą ochronę ich prac i zachęci do innowacji;
h) Wspieranie organizacji konferencji, warsztatów i spotkań networkingowych, które
umożliwią wymianę doświadczeń i nawiązywanie kontaktów;
i)

Tworzenie partnerstw z sektorem prywatnym w celu realizacji wspólnych projektów i
inicjatyw wspierających rozwój branż kreatywnych;

j)

Wprowadzenie programów wsparcia dla startupów, które oferują mentoring, dostęp
do finansowania i sieci kontaktów branżowych;

k) Wspieranie współpracy międzybranżowej i międzysektorowej.

131

3.4 Cyfrowa akademia
Diagnoza – jak jest?
Rozwój cyfrowego państwa i gospodarki wymaga współpracy z akademią i sektorem
naukowym, ale także dostrzeżenia konieczności długofalowego wsparcia dla rozwoju tego
obszaru.

Bez oparcia się o silną krajową bazę
naukową, polska sfera cyfrowa nie będzie
rozwijała się harmonijnie.
Tymczasem polska nauka zmaga się ze strukturalnymi problemami, wynikającymi m.in. z
niskiej atrakcyjności kariery, w szczególności wśród początkujących naukowców. Odpływ
kadr oraz relatywnie niski odsetek absolwentów STEM stanowią poważne przeszkody dla
rozwoju zrównoważonego systemu szkolnictwa wyższego i nauki, a niewielki przepływ
doświadczonych naukowców między nauką a przemysłem ogranicza innowacyjność
gospodarki. Te strukturalne problemy ulegają wzmocnieniu w przypadku kierunków ICT,
które od lat dominują ranking wynagrodzeń w systemie monitorowania Ekonomicznych
Losów Absolwentów39. Ze względu na silną presję ze strony przemysłu część studentów nie
kończy studiów, koncentrując się na rozwoju kariery zawodowej. Bardzo niewiele osób
decyduje się na karierę akademicką, co prowadzi do coraz silniej obserwowanej luki
pokoleniowej w wielu ośrodkach akademickich40. Na braki specjalistów IT wskazuje także
raport Polskiego Instytutu Ekonomicznego przygotowany we współpracy z Software
Development Association Poland (SoDA)41. Z kolei przygotowany przez Uniwersytet
Stanforda raport „2024 AI Index Report” sugeruje, że te luki doprowadziły już do spadku
liczby kształconych w Polsce specjalistów ICT42.
Negatywne trendy w rozwoju talentów IT są poważnym problemem, zwłaszcza za względu
na szybki rozwój AI. Coraz większe strategiczne znaczenie tej technologii sprawia, że
konieczny jest jej rozwój na poziomie krajowym. Polski system akademicki musi ulec
wzmocnieniu w zakresie kształcenia specjalistów AI oraz możliwości horyzontalnego
wykorzystania AI w interdyscyplinarnych badaniach naukowych. Należy podkreślić, że ze
względu na dwa unikatowe wypracowane przez lata uwarunkowania, polska nauka jest w
dobrej pozycji startowej w wyścigu o prymat w nadchodzących zmianach. Po pierwsze, mimo
braku wzrostu ilości studentów, mamy bardzo wysoki poziom kształcenia informatycznego, a
polskiej szkole algorytmiki i programowania zawdzięczamy istotne sukcesy polskich
informatyków w licznych konkursach, zawodach i olimpiadach. Po drugie, Polska jest jednym
z liderów informatyzacji szkolnictwa wyższego i nauki w Europie, przede wszystkim dzięki

39 https://ela.nauka.gov.pl/
40 https://www.zycieuczelni.p.lodz.pl/luka-pokoleniowa-problem-dla-uczelni-i-biznesu/
41 https://pie.net.pl/wp-content/uploads/2022/11/PIE_Raport_Ilu-specjalistow-IT-brakuje-w-Polsce.pdf
42 https://aiindex.stanford.edu/report/

132

sieci Zintegrowanego Systemu Informacji o Szkolnictwie Wyższymi i Nauce POL-on, a także
budowanych na jej podstawie e-usług publicznych.

133

Cel 1. Pracownicy akademiccy kluczowi dla
rozwoju kadr na potrzeby cyfrowego państwa
są efektywnie wspierani w pracy naukowej i
dydaktycznej.
Co umożliwi realizację celu:
a) Zadbanie o stabilność i bezpieczeństwo zatrudnienia w uczelni. Stworzenie
mechanizmów uznawania znaczenia naukowej mobilności międzysektorowej (w tym
wzajemnego uznawania doświadczenia między sektorami) oraz zmiany systemu
oceny publikacji na skoncentrowaną na jakości i znaczeniu wyników prowadzonych
badań. W technologiach cyfrowych bardzo wielu badaczy często przepływa między
nauką a przemysłem, dlatego ważne jest promowanie znaczenia takiego
przemysłowego doświadczenia w uczelni, oraz akademickiego w przemyśle. Dzięki
tak ułatwionemu przepływowi ludzi zwiększy się i zacieśni współpraca nauki z
biznesem;
b) Zwiększenie wsparcia finansowego dla młodych naukowców w dziedzinie ICT.
Uznajemy, że bez zabezpieczenia godnego poziomu życia znacznie trudniej o dobre
wyniki naukowe. Planujemy także poszukiwanie innych modeli wsparcia
finansowego oraz nagród i premii za badania i publikacje IT, AI i STEM we
wszystkich dyscyplinach;
c) Promocja kariery naukowej w zakresie STEM w obszarze nowych technologii, jako
dającej duże możliwości rozwoju – od pracy w jednostkach i centrach badawczych,
na uczelniach po zakładanie startupów. Wsparcie współpracy między różnymi
typami jednostek badawczych;
d) Ustrukturyzowanie w zakresie nietradycyjnych ścieżek kariery, w tym stworzenie
stanowisk inżynierów badawczych na uczelniach, oraz inne mechanizmy
zapewniające lepszą mobilność między sektorem publicznym i prywatnym.
Zwiększenie znaczenia doświadczenia zdobytego w przemyśle w karierze
akademickiej.

134

Cel 2: Polska nauka jest wspierana przez
zaawansowaną infrastrukturę informatyczną.
Co umożliwi realizację celu:
a) Inwestycje w moce obliczeniowe na potrzeby prowadzenia badań naukowych, w
szczególności potrzebne do wykorzystania AI w interdyscyplinarnych dziedzinach
nauki. Zwiększenie mocy obliczeniowych musi następować razem z stworzeniem w
ramach HPC (wysokowydajne przetwarzanie, ang. high-performance
computing)/plGRID systemów raportowania obciążenia, liczby projektów/grantów
oraz wspartych startupów;
b) Dalszy rozwój systemów POL-on (Zintegrowany System Informacji o Szkolnictwie
Wyższym i Nauce), ELA (Ekonomiczne Losy Absolwentów) i OSF (Obsługa
Strumieni Finansowania), aby stały się referencyjnymi źródłami danych dla e-usług
publicznych pozwalającymi skuteczniej mierzyć i analizować efektywność
realizowanych projektów naukowych i komercjalizować wyniki badań;
c) Rozwój e-usług cyfrowych skierowanych do kandydatów na studia, studentów,
doktorantów i absolwentów uczelni takich jak: system wspierający kandydatów na
studia w wyborze uczelni i kierunku studiów, eDyplomy, udostępnienie zestawu
narzędzi wspierających właściwy wybór kierunków studiów, mLegitymacje;
d) Stworzenie portalu, który semi-automatycznie, dzięki wsparciu AI, tworzyłby bazę
technologii, usług i infrastruktury, oraz gromadził w jednym miejscu potencjał
badawczy, komercjalizacyjno-wdrożeniowy, usługowy i aparaturowy wszystkich
jednostek naukowych w Polsce. Byłby on dostępny z jednej strony dla instytucji
naukowych, z drugiej – dla przedsiębiorców, którym umożliwiłby nawiązywanie
współpracy np. w celu realizacji wspólnych projektów w konsorcjach naukowoprzemysłowych.

135

Cel 3: Polska nauka w dziedzinie ICT jest
widoczna na arenie międzynarodowej
Co umożliwi realizację celu:
a) Promocja oraz umiędzynarodowienie polskiej nauki, m.in. poprzez współpracę z
najlepszymi uczelniami w Europie i na świecie oraz propagowanie sukcesów polskich
informatyków;
b) Rozwój dyplomacji naukowej w zakresie podwyższenia poziomu pozyskiwania
zagranicznych środków publicznych (w tym europejskich) na badania naukowe.
c) Dostosowanie i poprawa systemu oceny parametrycznej jednostek naukowobadawczych tak by bardziej wspierała komercjalizację wyników badań naukowych
oraz wypracowanie nowych ścieżek komercjalizacji badań uwzględniających
nowoczesne, międzynarodowe modele prowadzenia badań;
d) Wsparcie udziału polskich instytucji oraz naukowców w międzynarodowych sieciach
oraz organizacjach technologicznych, które na celu mają wspieranie rozwoju w
sektorze ICT;
e) Wzmocnienie wiodących uczelni informatycznych i centrów badawczych oraz
stworzenie w Polsce instytucji badawczych, które mają szansę zyskać renomę
międzynarodową. Uznajemy, że istnienie w kraju instytucji badawczych o renomie
międzynarodowej jest jednym z najbardziej skutecznych działań przeciwdziałających
drenażowi mózgów. Wykorzystanie Instytutu IDEAS, który poprzez prowadzenie
interdyscyplinarnych badań będzie promował też wykorzystania AI w zróżnicowanych
dziedzinach.

136

137

Biznes i technologie
4.1 Cyfrowa transformacja przedsiębiorstw
Diagnoza – jak jest?
W 2023 r. ponad trzy czwarte polskich przedsiębiorstw została zakwalifikowana do grupy o
bardzo niskiej lub niskiej intensywności cyfrowej, a jedynie 21% przedsiębiorstw
charakteryzowało się wysokim lub bardzo wysokim poziomem intensywności cyfrowej.
99,8% ogółu przedsiębiorstw w Polsce tworzy sektor MŚP, który generuje 43,6% PKB (dane
za 2020 r.). Małe i średnie przedsiębiorstwa pełnią kluczową rolę w rozwoju polskiej
gospodarki, a ich transformacja cyfrowa jest warunkiem utrzymania i poprawy pozycji
konkurencyjnej Polski na rynku międzynarodowym.
W 2023 r. odsetek przedsiębiorstw mających szerokopasmowy dostęp do Internetu wyniósł
prawie 99%. 36% przedsiębiorstw korzystało z oprogramowania typu ERP (ang. Enterprise
Resource Planning), a sprzedaż poprzez sieci komputerowe prowadziło 18%. W 2022 r.
prawie 73% przedsiębiorstw wystawiało i wysyłało faktury elektroniczne, w tym nienadające
się do automatycznego przetwarzania – 67%, a tych, które mogły być automatycznie
przetwarzane – 14,8%43. W 2023 r. ze średniozaawansowanych i zaawansowanych
technologii chmurowych korzystało 47% firm, z analityki danych – 19%, a ze sztucznej
inteligencji – 4% firm44. 32% MŚP nie wykorzystuje żadnych narzędzi cyfrowych (39% wśród
mikrofirm), natomiast te, które ich używają, najczęściej wskazują podstawowe narzędzia
cyfrowe, jak media społecznościowe i płatności online (38%). Tylko 14% używa chmury, a
13% narzędzi informatycznych do zarządzania procesami.

Poziom cyfryzacji przedsiębiorstw
skorelowany jest z ich wielkością: im większe,
tym przeciętnie więcej wydatków przeznacza
na prace badawczo-rozwojowe i wdrażanie
nowych technologii.
Podobna zależność występuje w przypadku innowacyjności przedsiębiorstw: największy
odsetek podmiotów aktywnych innowacyjnie występuje wśród przedsiębiorstw dużych.
Częściej wprowadzane są innowacje w procesach biznesowych niż innowacje produktowe.

43 Społeczeństwo informacyjne w Polsce w 2023 r., GUS
44 Dane za: Eurostat 2023

138

Innym aspektem cyfrowej transformacji jest wdrażanie zaawansowanych technologii
Przemysłu 4.0. Diagnoza wdrażania Przemysłu 4.0 w Polsce na lata 2022-2024 wskazuje na
stopniowe, choć nierównomierne postępy w adaptacji nowoczesnych technologii w różnych
sektorach gospodarki, jak również w zależności od wielkości przedsiębiorstwa (najczęściej
technologie te wdrażają duże firmy o przychodach przekraczających 500 milionów złotych).
Polska jest w początkowej fazie wdrażania Przemysłu 4.0, jednak z dużym potencjałem
wzrostu, zwłaszcza wśród dużych przedsiębiorstw. Niemniej niskie tempo adopcji technologii
przełomowych i brak długoterminowych planów w zakresie technologii Przemysłu 4.0 stawia
polski przemysł w niekorzystnej pozycji w porównaniu z innymi krajami Unii Europejskiej,
gdzie inwestycje w cyfryzację są na wyższym poziomie.

Poziom zaawansowania technologicznego
polskich firm, w tym zwłaszcza małych i
średnich przedsiębiorstw, wymaga
podniesienia, aby możliwy był wzrost ich
produktywności.
To z kolei jest warunkiem dalszego, dynamicznego rozwoju polskiej gospodarki. Z badań
dotyczących produktywności polskich przedsiębiorstw wynika, że istnieje duży potencjał do
zwiększenia jej poziomu dzięki zastosowaniu usprawnień w postaci nowoczesnych narzędzi
cyfrowych.
W Polsce dominuje produkcja niskoseryjna o dużej różnorodności, dlatego tradycyjne
podejście do cyfryzacji, automatyzacji i robotyzacji nie może przynieść oczekiwanych
efektów ekonomicznych. Różnego typu zaawansowane urządzenia, maszyny, obrabiarki i
roboty wymagają wykwalifikowanej obsługi ludzkiej. Niż demograficzny może jeszcze
bardziej pogorszyć obecną sytuację. Koszty przygotowania produkcji oraz pozyskania
nowych zleceń stanowią większy udział w ogólnych kosztach produkcji. Ten obszar w ogóle
nie jest objęty automatyzacją.
Poza zaprojektowaniem odpowiednich instrumentów wsparcia finansowego dla firm
konieczne są również działania związane ze zwiększaniem świadomości firm z korzyści,
jakie niesie za sobą zastosowanie nowych technologii, rozwój kompetencji i umiejętności
pracowników oraz osób zarządzających przedsiębiorstwami w zakresie stosowania
nowoczesnych rozwiązań cyfrowych, a także rozwój systemu otoczenia biznesu
sprzyjającego innowacjom.
Do głównych barier w obszarze transformacji cyfrowej należą45:
•

brak przekonania o korzyściach – typu zysk z inwestycji w cyfryzację;

•

niedobór specjalistów na rynku oraz brak kompetencji, w szczególności w zakresie
umiejętności tworzenia oprogramowania, złożonej analizy danych i matematycznych,
umiejętności zarządzania projektem z wykorzystaniem narzędzi IT czy opracowania
strategii cyfrowej i zdolności przywódczych;

45 eSkills for Jobs Index, Dojrzałość technologiczna polskich firm oraz raport BGK z 2024 r. Cyfryzacja w
sektorze MŚP – szanse i ograniczenia

139

•

wysokie koszty wdrożenia narzędzi cyfrowych i brak odpowiednich możliwości
finansowania;

•

brak czasu na wdrażanie rozwiązań cyfrowych;

•

problemy z bezpieczeństwem informatycznym.

Cel 1: Funkcjonuje sprawny system
zarządzania działaniami w obszarze
wspierania transformacji cyfrowej
przedsiębiorstw
Co umożliwi realizację celu:
a) Powołanie podmiotu koordynującego transformację cyfrową przedsiębiorstw, w tym
zwłaszcza sektora MŚP, który definiowałby cele i działania, monitorował postępy,
oceniał stopień realizacji zakładanych celów, identyfikował potrzeby technologiczne
oraz oczekiwania i możliwości MŚP;
b) Opracowanie wspólnej i spójnej na poziomie krajowym wizji cyfryzacji
przedsiębiorstw, w tym przede wszystkim sektora MŚP, uwzględniającej wpływ
dużych przedsiębiorstw na cyfryzację MŚP w ich łańcuchu dostaw, a także
określającej strategie i standardy, które będą wspierać integrację MŚP z cyfrowymi
rozwiązaniami wdrażanymi przez duże firmy;
c) Zapewnienie zrozumiałości i dostępności informacyjnej programów wspierających
cyfryzację przedsiębiorstw;
d) Udostępnienie w jednym miejscu kompleksowej informacji o dostępnych programach
wsparcia oraz przeznaczonych dla przedsiębiorców materiałach i szkoleniach.

140

Cel 2: Przedsiębiorcy postrzegają
transformację cyfrową jako proces ułatwiający
działalność firmy i zwiększający jej
efektywność
Co umożliwi realizację celu:
a) Prowadzenie działań edukacyjnych budujących świadomość korzyści płynących z
procesu cyfryzacji oraz rozwoju kompetencji cyfrowych pracowników i kadry
menedżerskiej;
b) Ocena istniejących rozwiązań wspierających cyfryzację przedsiębiorstw oraz
zaprojektowanie, na podstawie przeprowadzonej diagnozy, i zaimplementowanie
nowych instrumentów wspierających transformację cyfrową przedsiębiorstw, które
będą dopasowane do potrzeb poszczególnych kategorii przedsiębiorców;
c) Określenie branży kluczowych, które gwarantują transfer technologii i tworzenie
wewnętrznego łańcucha dostaw opartego na rodzimych firmach, w których Polska
posiada potencjał do przewagi konkurencyjnej i skierowanie w te obszary
celowanych działań. Kluczowe będą te branże, które mają istotny wpływ na polskie
PKB, duży udział w eksporcie oraz znaczący potencjał wzrostu produktywności w
wyniku transformacji cyfrowej i wdrażania technologii Przemysłu 4.0.;
d) Wprowadzenie instrumentu „Cyfrowy start dla biznesu”, który wspierałby
nowopowstałe firmy w rozwoju cyfrowym. Pakiet ten zawierałby propozycje
rozwiązań, cyfryzujących procesy biznesowe już na początku działania firmy i
ułatwiających jej prowadzenie – np. oprogramowanie biurowe, księgowe i
finansowe, zarządzania relacjami z klientami oraz dokumentami, programy do
komunikacji i współpracy, oprogramowanie cyberbezpieczeństwa, ewentualnie
systemy planowania zasobów przedsiębiorstwa;
e) Świadczenie usług dla przedsiębiorców polegających w szczególności na
doradztwie, szkoleniach, rozwoju umiejętności, możliwości przetestowania i
eksperymentowania rozwiązań w ramach pilotaży oraz wsparcia w znalezieniu
źródeł finansowania transformacji cyfrowej (na przykładzie sieci EDIH – European
Digital Innovation Hubs, czyli europejskich centrów innowacji cyfrowych).

141

142

Cel 3: Cyfrowe usługi publiczne dla
przedsiębiorców są proaktywne i dojrzałe, a
interoperacyjność systemów umożliwia
zredukowanie obciążeń administracyjnych
Co umożliwi realizację celu:
a) Rozwijanie usług publicznych do coraz wyższego stopnia dojrzałości, opartych o
potrzeby użytkowników, które proponują użytkownikom wykonanie czynności lub
akceptację działań wykonanych przez system;
b) Pełna cyfryzacja relacji między przedsiębiorcami a państwem (w tym m.in. poprzez
cyfryzację zamówień publicznych czy procesów budowlanych);
c) Wprowadzenie zasady „tylko raz”, co oznacza, że obywatele i przedsiębiorstwa
dostarczają swoje dane administracji publicznej tylko raz, a administracja publiczna
następnie wewnętrznie udostępnia te dane pomiędzy instytucjami, unikając
obciążania obywateli i przedsiębiorców.

143

Cel 4: Przedsiębiorcy są świadomi
cyberzagrożeń i sięgają po instrumenty
zapobiegawcze.
Co umożliwi realizację celu:
a) Rozpowszechnianie podstawowych informacji z zakresu cyberbezpieczeństwa;
b) Udostępnianie (również w ramach „Cyfrowego Startu dla Biznesu”) szkoleń i kursów
obejmujących zakresem tematykę m.in. cyberzagrożeń i dezinformacji;
c) Wprowadzenie systemu dobrowolnej certyfikacji cyberbezpieczeństwa w
przedsiębiorstwach;
d) Powiązanie systemu certyfikacji cyberbezpieczeństwa z ubezpieczeniami od ryzyk
cyberbezpieczeństwa i uzależnienie wysokości składki z posiadanym
ubezpieczeniem.

144

Cel 5: Przedsiębiorcy z sektora przemysłu są
świadomi korzyści wykorzystywania
technologii Przemysłu 4.0 i wdrażają je w
swoich firmach
Co umożliwi realizację celu:
a) Wspieranie adopcji zaawansowanych technologii Przemysłu 4.0 poprzez stymulację
współpracy międzyinstytucjonalnej, w tym współpraca z technicznymi ośrodkami
akademickimi w celu opracowania programów podnoszących kwalifikacje
pracowników przemysłowych, współpraca między sektorem publicznym a
prywatnym w celu budowy nowoczesnych centrów danych i platform cyfrowych;
b) Tworzenie platform wymiany wiedzy online, które umożliwiają przedsiębiorstwom
dzielenie się doświadczeniami i przykładami najlepszych praktyk w zakresie
Przemysłu 4.0;
c) Ułatwianie przedsiębiorcom dotarcie do źródeł finansowania technologii Przemysłu
4.0, w tym ulg podatkowych i grantów na innowacje, kredytów technologicznych i
programów pilotażowych wdrożeń.

145

4.2 Sztuczna inteligencja
Diagnoza – jak jest?
Implementacja najnowszych technologii oraz korzystanie z systemów opartych na
zorientowanej na człowieka, zrównoważonej, godnej zaufania bezpiecznej i sprzyjającej
włączeniu społecznemu sztucznej inteligencji (AI) są kluczowe dla rozwoju Polski.

Technologia ta może znacząco poprawić moce
produkcyjne w przemyśle, efektywność i
jakość świadczonych usług, a także wspierać
procesy decyzyjne i zarządzanie zasobami.
AI jako technologia automatyzująca procesy jest również kluczowym narzędziem
pozwalającym ograniczyć negatywne skutki trendów demograficznych. Wreszcie,
technologia ta ma potencjał transformacyjny we współpracy z innymi przełomowymi
technologiami, takimi jak chmura obliczeniowa czy internet rzeczy. Ten konglomerat, którego
centralnym elementem jest AI, określany bywa jako AI+. Rośnie liczba i skala inwestycji w
produkty i usługi AI46. W tym wyścigu stawką jest udział w szybko rosnącym rynku AI i
powiązanych z nim korzyści – eksportu ICT, wzrostu produktywności i innowacji. Dzisiejsze
oszacowania wskazują, że do końca dekady korzyści te sięgną 10% globalnego produktu
brutto, zaś wartość samego rynku AI przekroczy 1,3 bln USD. Kraje uczestniczą w tym
wyścigu tworząc atrakcyjne warunki dla inwestorów i innowatorów. Polska jest w nim poza
światową czołówką, wyprzedzają nas – prócz globalnych gigantów – kraje europejskie takie
jak Wielka Brytania, Niemcy, Szwecja, Hiszpania47 Jednak wyścig ten jest na wczesnym
etapie i zmiana tego stanu rzeczy jest konieczna i możliwa.
W kontekście rozwoju AI przed Polską stoi szereg wyzwań strukturalnych. Budowa i rozwój
przyjaznego ekosystemu AI w Polsce wymaga równoczesnej stymulacji tempa wzrostu
inwestycji publicznych, jak i prywatnych w badania i innowacje, przy czym to drugie jest
szczególnym wyzwaniem w odniesieniu do małych i średnich firm. Aby znaleźć się w gronie
liderów konieczne jest również budowanie świadomości przedsiębiorców o korzyściach ze
stosowania AI/AI+, zwiększenie dostępu do specjalistycznej wiedzy oraz mocy
obliczeniowych.
Kluczowym potencjałem dla rozwoju sektora są specjaliści. Od początku 2020 r. do pierwszej
połowy 2023 r. nadano w Polsce około 19 tys. stopni doktora, w tym 622 w dyscyplinach
związanych z informatyką i 207 z tematyki sztucznej inteligencji. To wskaźniki, które plasują
nas poza pierwszą 15. w Europie w kategorii absolwentów kierunków informatycznych,
zarówno ilościowo jaki i w przeliczeniu na 100,000 mieszkańców48.

46 https://www.goldmansachs.com/insights/articles/ai-investment-forecast-to-approach-200-billion-globally-by2025.html
47 https://www.europarl.europa.eu/RegData/etudes/ATAG/2024/760392/EPRS_ATA(2024)760392_EN.pdf
48 Stanford Institute for Human-Centered Artificial Intelligence, 2024 AI Index Report, Chapter Education, 2024

146

Konieczne jest przyjęcie i egzekwowanie spójnych ram prawnych, stosowania standardów
i kodeksów dobrych praktyk, a także podniesienie poziomu dostępu do wysokiej jakości
infrastruktury (teleinformatycznej, obliczeniowej, energetycznej). Polska ma obowiązek
przeprowadzenia procesu legislacyjnego – wdrożenia uzgadniającego krajowy porządek
prawny z unijnym AI Act i prawem międzynarodowym, czego efektem będzie obowiązywanie
przepisów dotyczących sztucznej inteligencji w Polsce. Przed Polską stoi również wdrożenie
zbieżnej z regulacjami unijnymi Konwencji Ramowej o sztucznej inteligencji, prawach
człowieka, demokracji i praworządności przyjętej przez Komitet Ministrów Rady Europy.

Ważne jest wdrożenie tych regulacji w sposób
sprzyjający innowacjom, równoważący troskę
o godną zaufania, bezpieczną AI, z zadbaniem
o rozwój i wdrażanie innowacji
w przedsiębiorstwach.
Ta równowaga powinna przejawić się zarówno w podejściu instytucjonalnym (rola i zakres
działania polskich organów nadzoru współpracujących z europejskim Biurem ds. AI), jak i w
systemie finansowania inwestycji. Jednocześnie, państwo nie może decydować się na
wdrażanie konkretnej technologii bez przeprowadzania pogłębionych analiz dotyczących
spodziewanych efektów i ryzyk wynikających z implementacji. Państwo powinno stosować AI
tam, gdzie maksymalnie ułatwi życie obywatelom i realnie odpowie na potrzeby społeczne, a
jednocześnie nie wygeneruje nadmiernych ryzyk.
Stąd też silna potrzeba aktualizacji polityki publicznej dotyczącej rozwoju sztucznej
inteligencji w Polsce, w tym wskazanie obszarów strategicznych dla rozwoju gospodarki, w
których AI powinna być wdrażana priorytetowo. Taka polityka musi uwzględniać aktualne
trendy i wyzwania oraz zapewniać spójność i koordynację na szczeblu rządowym
prowadzonym i międzynarodowym. Nowa polityka zostanie przygotowana w oparciu o cztery
filary: innowacje, inwestycje, edukację oraz wdrożenia.
Polacy mają wysoką świadomość istnienia sztucznej inteligencji – 98,8 proc. osób deklaruje,
że o niej słyszało49. Połowa Polaków (51,1 proc.) uważa, że sztuczna inteligencja przyniesie
społeczeństwu więcej korzyści niż szkód. Jednocześnie 25 proc. badanych było
przekonanych, że szkody wyrządzone przez AI przewyższą korzyści. Polacy darzą AI
sporym zaufaniem, 41 proc. badanych jest skłonnych polegać na informacjach
dostarczanych przez sztuczną inteligencję. Mimo tego 40 proc. wskazuje na potrzebę
zapewnienia nadzoru człowieka nad rozwojem AI.
Polacy w dużej mierze50 wyrażają poparcie dla wykorzystania AI przez państwo. Według
60,4 proc. sztuczna inteligencja powinna być wykorzystywana przy tworzeniu cyfrowych
usług publicznych. Zdaniem 32 proc. badanych sztuczna inteligencja może przyspieszyć
i zautomatyzować procesy administracyjne oraz skrócić czas realizacji usług publicznych.
Inną często podnoszoną przez badanych nadzieją na wykorzystanie AI w usługach
publicznych, jest zwiększenie ich dostępności dla osób z niepełnosprawnościami. Polacy są
49 https://pie.net.pl/wp-content/uploads/2024/09/Sztuczna-inteligencja-w-administracji-publicznej.pdf
50 https://pie.net.pl/wp-content/uploads/2024/09/Sztuczna-inteligencja-w-administracji-publicznej.pdf

147

niechętni wobec wykorzystania sztucznej inteligencji do zautomatyzowanego podejmowania
decyzji administracyjnych, które mogą mieć wpływ na ich życie. Natomiast wyższym
poparciem darzą możliwość automatyzacji prostych czynności administracyjnych,
ostrzegania w sytuacjach nadzwyczajnych czy wykorzystania AI jako wsparcia dla obywateli
przy wypełnianiu dokumentów.
Podsumowując, kluczowe dla rozwoju technologii jest stworzenie szerokiego ekosystemu
AI+, który obejmuje współpracę publicznych i prywatnych podmiotów w zakresie edukacji,
badań, innowacji, produkcji oraz bezpiecznego wdrażania rozwiązań z wykorzystaniem
sztucznej inteligencji.

148

Cel 1: Rozwój gospodarki, przemysłu
cyfrowego, dobrostanu społecznego i
autonomii człowieka jest wspierany przez
sprawny i skoordynowany ekosystem
sztucznej inteligencji
Co umożliwi realizację celu:
a) Stworzenie zgodnego z przepisami unijnymi oraz przyjaznego dla
przedsiębiorczości systemu nadzoru nad modelami i systemami AI, dzięki czemu
obywatele, konsumenci i firmy będą miały świadomość oraz pewność, że
rozwiązania AI używane na rynku i w administracji publicznej są bezpieczne, zgodne
z przepisami i etyką;
b) Wyłonienie instytucji wiodącej w zakresie badań nad AI oraz koordynacja
współpracy instytucji badawczych zajmujących się badaniami w zakresie sztucznej
inteligencji wchodzących w skład ekosystemu podmiotów zajmujących się tą
tematyką;
c) Zagwarantowanie przejrzystego, skoordynowanego i efektywnego finansowania
rozwoju polskich firm w obszarze AI i innowacji cyfrowych, a także zwiększanie
poziomu wsparcia (prywatnego, publicznego) dla przedsiębiorców rozwijających i
wdrażających AI;
d) Utworzenie zgodnych z podejściem unijnym piaskownic regulacyjnych (sandboxów)
dla innowatorów;
e) Stworzenie jednolitej, dostępnej publicznie listy systemów AI używanych w
administracji publicznej wraz z opisem funkcji oraz podstawowych parametrów
technicznych dostępnych dla obywateli w celu zwiększenia transparentności
administracji publicznej. Opracowanie i egzekwowanie zasad stosowania AI w
administracji publicznej;
f)

Stworzenie albo wyłonienie podmiotu odpowiedzialnego za bezpieczeństwo AI na
światowym poziomie, którego zadaniem będzie badanie najnowszych zagrożeń
związanych z szybkim rozwojem tej technologii, a także wsparcie w nadzorze nad
bezpieczeństwem zastosowań AI. Jego działalność będzie wiązała się z jednej
strony z bezpiecznym użytkiem i przyszłym rozwojem AI, z drugiej – z
cyberbezpieczeństwem rozwiązań AI i zabezpieczeniem przed cyberatakami
z wykorzystywaniem tej technologii. Instytucja będzie prowadziła globalną
współpracę z innymi instytucjami tego typu;

g) Wypracowanie z partnerami (polskimi i międzynarodowymi) narzędzi oraz
prowadzenie stosowanych regularnych badań w kreowaniu polityk publicznych
poświęconych wpływowi technologii AI na rynek pracy, gospodarkę, środowisko
oraz społeczeństwo uwzględniających zarówno potencjały, jak i zagrożenia,
z uwzględnieniem sytuacji osób zagrożonych wykluczeniem;

149

h) Utworzenie cyfrowych standardów struktur danych zgodnych ze standardami ISO i
IEC dla wszystkich gałęzi gospodarki w celu budowania i uczenia modeli AI

150

Cel 2: Realizacja i finansowanie R&D oraz
wdrożeń sztucznej inteligencji odbywa się w
sposób efektywny i transparentny
Co umożliwi realizację celu:
a) Stworzenie i zarządzenie mechanizmem koordynacji obecnych funduszy, konkursów
i sposobów ich realizacji, aby uniknąć duplikacji działań i nieefektywnego
wydatkowania środków inwestycyjnych wraz z koniecznością centralizowania
agendy badawczej, rozwojowej oraz wdrożeniowej;
b) Priorytetyzacja w sfinansowaniu opracowywania, komercjalizacji i wdrażania
innowacji, w tym adaptacji i wykorzystania technologii sztucznej inteligencji przez
startupy, administrację publiczną, MŚP i duże przedsiębiorstwa;
c) Utworzenie jednego miejsca dostępu do informacji o wszystkich źródłach
finansowania projektów AI, w którym będzie możliwość znalezienia najbardziej
odpowiedniego dla projektu funduszu;
d) Wsparcie MŚP we wdrożeniu AI poprzez dostęp do tanich usług doradczych oraz
podnoszenie kompetencji cyfrowych zarówno w przedsiębiorstwach, jak i w sektorze
publicznym poprzez wspieranie programów pomagających realizować założenia
edukacji ustawicznej, w tym szkolenia zawodowe zakresie AI;
e) Zapewnienie 50% finansowania krajowego dla projektów związanych ze sztuczną
inteligencją współfinansowanych z funduszy unijnych;
f)

Opracowanie i realizacja projektów AI o największym potencjale dla rozwoju
gospodarczego i dobrostanu społecznego w Polsce o dużej wartości społecznej lub
gospodarczej oraz o największym potencjale dla wejścia Polski do grona liczących
się graczy na globalnym rynku sztucznej inteligencji;

g) Wdrożenie i upowszechnienie polskiego dużego modelu językowego w modelu
open-source, z typem licencji pozwalającej na jego wykorzystanie na rynku oraz
dalsze udoskonalanie oraz dobrej jakości zbioru danych językowych dla polskiego
rynku.

151

Cel 3: Zapewnienie odpowiedniej
infrastruktury obliczeniowej i zasobów danych
ułatwiających rozwój sztucznej inteligencji
Co umożliwi realizację celu:
a) Dostarczenie ogólnodostępnej zdecentralizowanej mocy obliczeniowej na potrzeby
realizacji projektów sztucznej inteligencji, w tym poprzez w tym poprzez
rozszerzanie i promowanie inicjatyw takich jak PLGrid;
b) Zwiększenie transparentności procesu dostępu do mocy obliczeniowych, takich jak
PLGrid, dla badań naukowych i komercji;
c) Ułatwienie przedsiębiorstwom i ośrodkom naukowym dostępu do zbiorów danych do
testowania i rozwijania algorytmów AI;
d) Określenie standardu wytwarzania danych zasilających systemy sztucznej
inteligencji zgodnie z interoperacyjnością, zasadami etycznymi oraz prawami
człowieka zgodnymi z unijnymi i międzynarodowymi standardami;
e) Aktywny udział polskich reprezentantów w pracach nad międzynarodowymi
standardami związanymi z AI, ICT, czy też opracowaniem struktur danych.

152

4.3 Inne technologie przełomowe
Diagnoza – jak jest?
Technologie przełomowe w transformacji cyfrowej (niezależnie od wyodrębnionego osobno
obszaru sztucznej inteligencji) to m.in. technologie kwantowe, przetwarzanie brzegowe,
VR/AR i blockchain, technologie kosmiczne. Niezbędna lub oczekiwana interwencja państwa
warunkuje zarówno w wymiarze polskim, jak i europejskim powodzenie szansy utrzymania
strategicznej autonomii gospodarki i ograniczanie ryzyka zależności technologicznej od
podmiotów zagranicznych. Zastosowanie różnych mechanizmów wsparcia inwestycji
przemysłowych, sektora badań i rozwoju, ułatwienia dla startupów, inwestowanie w
osiąganie twardych umiejętności w procesie kształcenia zawodowego, a także wdrażanie
zastosowań technologii przełomowych w sektorze publicznym ma sprzyjać lokalizacji
przedsięwzięć technologicznych w Polsce.
W przypadku najważniejszych trendów technologicznych działania rozwojowe są
programowane na poziomie Unii Europejskiej. Polska angażuje się aktywnie w te
przedsięwzięcia w projektach międzynarodowych, dających możliwość osiągania ekonomii
skali niezbędną w konkurencji globalnej, zarówno pod kątem efektywności łańcucha dostaw,
jak i wprowadzania na rynek praktycznych zastosowań. Jest też sygnatariuszem
Europejskiej Deklaracji w sprawie technologii kwantowych i przystąpiła do Grupy
Koordynacyjnej ds. Technologii Kwantowych. Niektóre już realizowane projekty, jak sieć
komunikacji kwantowej EuroQCI (European Quantum Communication Infrastructure) w
światłowodowej części naziemnej i segmencie satelitarnym, czy budowa w Polsce
komputera kwantowego w ramach europejskiej infrastruktury EuroHPCie nie miałyby szansy
powodzenia bez współpracy wielu państw. Wyzwania wciąż obejmują zastosowania,
metrologię (sensory), kryptografię postkwantową, czy produkcję mikroprocesorów ery
postkwantowej.
Zwiększenie liczby węzłów w systemach przetwarzania brzegowego stało się jednym z celów
polityki UE do 2030, dostarczających rynkowi bodźców do optymalizacji sieci przetwarzania
danych. Co do zasady infrastruktura sieci przetwarzania danych jest obecnie budowana i
utrzymywana głównie przez sektor prywatny, ale aspiracje planów rozwoju systemów AI, IoT,
smart cities, sieci 5G nie zawsze idą w parze z planami inwestycji prywatnych. Zapewnienie
energooszczędnego rozwoju i cyberbezpieczeństwa ma uzasadnienie w polityce publicznej.
Polska od 2018 roku uczestniczy w Europejskim Porozumieniu Blockchain. W roku 2024
budowana w ramach tego porozumienia europejska sieć blockchain EBSI zostanie
przekazana do EUROPEUM-EDIC, nowego podmiotu utworzonego z udziałem Polski w
nowych ramach prawnych dla projektów wielokrajowych. Również w tym obszarze
współpraca europejska daje okazję do wdrażania wielkoskalowych projektów zastosowań
technologii przełomowych w usługach sektora publicznego, które będą katalizować
wdrożenia w innych dziedzinach.
Kluczowy dla rozwoju gospodarki cyfrowej przemysł półprzewodnikowy jest w Polsce
rozwinięty w niewielkim stopniu – obecnie w Polsce nie prowadzi się masowej produkcji
półprzewodników. Jest ona realizowana w skali pilotażowej, co najwyżej małoseryjnej. Są to
głównie półprzewodniki do zastosowań specjalnych produkowane w sieci Łukasiewicz –
Instytucie Mikroelektroniki i Fotoniki. Polską specyfiką jest także mała liczebność

153

wykwalifikowanych kadr, co rodzi obawy branży o ich odejście z polskich firm i ośrodków
naukowych w sytuacji, gdy w Polsce pojawi się zagraniczny podmiot z dużą inwestycją w tym
obszarze. Działalność dydaktyczna skoncentrowana jest w wąskiej grupie ośrodków
akademickich takich jak Politechnika Warszawska czy Akademia Górniczo-Hutnicza;
widoczne są też choćby obiecujące projekty współprowadzone przez Politechnikę
Poznańską. Okazją na nadchodzące lata jest jednak dostrzeżenie wagi tematu na poziomie
unijnym, wyrażone przez przyjęcie Aktu w Sprawie Chipów czy dążenie Unii do osiągnięcia
poziomu 20 proc. światowej produkcji półprzewodników w 2030 r. Odnotować trzeba również
powstanie Krajowych Ram Wspierania Strategicznych Inwestycji Półprzewodnikowych –
programu, który ma zapewniać wsparcie lokowania w Polsce kosztownych,
zaawansowanych zakładów produkcyjnych.

154

Cel 1: Rozbudowa ekosystemu badań i
kompetencji wspiera rozwój w obszarze
technologii przełomowych
Co umożliwi realizację celu:
a) Stworzenie programu wieloletniego wspierania rozwoju technologii przełomowych w
celu koordynacji agendy badawczej, konsolidacji wysiłków i zasobów oraz
wyznaczenia wysokopoziomowych kierunków działań na najbliższe lata. Program
będzie elastyczny i będzie umożliwiał dostosowanie do zmian technologicznych.
Program umożliwi stabilizacje pracy naukowej i finansowania interdyscyplinarnych
zespołów badawczych. Musi zarazem stawiać na wysokojakościowe współprace
międzynarodowe i dostęp do najlepszego światowego know-how;
b) Uspójnienie zarządzania agendą badawczą dookoła technologii przełomowych we
współpracy ze środowiskiem naukowym, biznesowym i akademickim;
c) Nawiązanie partnerskich relacji z wiodącymi światowymi ośrodkami badań w zakresie
technologii przełomowych.

155

Cel 2: Technologie kwantowe są
wykorzystywane w kluczowych gałęziach
gospodarki i obszarach działalności państwa
Co umożliwi realizację celu:
a) Identyfikowanie kluczowych obszarów, gdzie technologia kwantowa ma potencjał
zwiększenia produktywności, bezpieczeństwa i wydajności w polskim kontekście;
b) Zapewnienie dostępu do know-how i infrastruktury kwantowej ośrodkom
akademickim i biznesowi;
c) Wykorzystanie technologii kwantowych, między innymi w zakresie komunikacji i
kryptografii kwantowej w ochronie infrastruktury krytycznej i zwiększaniu
bezpieczeństwa państwa. Wykorzystanie technologii kwantowej w modelu
podwójnego zastosowania w obronności;
d) Wykorzystanie metrologii kwantowej w gospodarce, w szczególności przy badaniu i
lokalizacji złóż surowców naturalnych;
e) Wsparcie przedsiębiorczości opartej na produktach/usługach związanych z
technologiami kwantowymi (np. akcelerator startupów, konkursy)

156

Cel 3: Technologie internetu rzeczy są
wykorzystywane w kluczowych sektorach
gospodarki i w ośrodkach miejskich i wiejskich
Co umożliwi realizację celu:
a) Opomiarowanie akwenów, w szczególności głównych rzek i jezior celem
monitorowania jakości wody, poziomu wód i publiczne udostępnianie tych danych
mieszkańcom i obywatelom;
b) Rozwój sieci monitorowania poziomu smogu w miastach i miasteczkach w celu
diagnozy jakości powietrza. Opomiarowanie głównych szlaków komunikacyjnych w
celu monitorowania ruchu i optymalizacji transportu;
c) Budowa farm demonstracyjnych zawierających najnowsze rozwiązania internetu
rzeczy (IoT), na przykład czujniki wilgotności gleby w każdym województwie, celem
edukacji i wdrożenia IoT w sektorze rolniczym;
d) Zbudowanie 1000 węzłów przetwarzania brzegowego celem efektywnego
przetwarzania danych zbieranych z urządzeń IoT;
e) Zbudowanie platformy smart city w modelu open source dostępnej dla mniejszych
miasteczek i wsi w celu popularyzacji rozwiązań inteligentnych miast i wsi w mniej
skomunikowanych regionach, przy zapewnieniu ochrony prywatności mieszkańców.

157

Cel 4: Polska rozwija sektor półprzewodników
dzięki zwiększonym inwestycjom
Co umożliwi realizację celu:
a) Utworzenie szczegółowej polityki rozwoju sektora półprzewodników w Polsce,
uwzględniającej kontekst międzynarodowy (w tym współpracę z państwami
kluczowymi dla łańcucha dostaw i wsparcie unijne), zidentyfikowane bariery dla
rozwoju i istniejące obszary polskich specjalizacji;
b) Wsparcie rozbudowy polskiego ekosystemu w sektorze półprzewodników – z
uwzględnieniem podmiotów ze wszystkich etapów łańcucha wartości – oraz
włączania polskich firm i jednostek badawczych w rozwijający się w Europie łańcuch
dostaw;
c) Zapewnienie stałej współpracy między resortami i instytucjami kluczowymi dla
rozwoju sektora półprzewodnikowego w celu zapewnienia synergii inwestycji, również
w kontekście europejskim, budowy korzystnych warunków dla inwestorów i
sprowadzania inwestycji zagranicznych;
d) Utworzenie polskiego centrum kompetencji do spraw półprzewodników;
e) Zabezpieczenie finansowania na pokrycie kosztów dostępu polskich firm (zwłaszcza
MŚP) do platformy projektowania półprzewodników w chmurze oraz do pilotażowych
linii produkcyjnych;
f)

Długofalowe utrzymanie programu Krajowe Ramy Wspierania Strategicznych
Inwestycji Półprzewodnikowych;

g) Wsparcie rozwoju pilotażowych i małoskalowych linii produkcyjnych w kraju, opartych
o model foundry;
h) Wsparcie tworzenia małej elektroniki opartej na technologii open-source.

158

Cel 5: Technologie blockchain są
wykorzystywane i rozwijane, również
w wymiarze europejskim
Co umożliwi realizację celu:
a) Wdrażanie zastosowań technologii blockchain, gdzie kluczowym czynnikiem jest
zwiększenie przejrzystości i rozliczalności wybranych procesów w administracji,
sektorze publicznym i gospodarce, w tym likwidowanie pola do nadużyć lub
manipulacji, wykorzystanie takich jakich środków jak weryfikowalne poświadczenia,
suwerenna tożsamość, europejski portfel tożsamości, e-weksel, pieczęć
elektroniczna, trwały nośnik;
b) Rozwijanie zdolności europejskiej sieci EBSI i zastosowań blockchain w usługach
sektora publicznego poprzez współtworzony przez Polskę wielo-krajowy podmiot
EUROPEUM EDIC. Wypracowanie dobrych praktyk we wszystkich testowanych i
wdrażanych zastosowaniach technologii blockchain w usługach transgranicznych.
Standaryzowanie procesów w usługach, interoperacyjności w rozproszonych
systemach rejestrów i usługodawców usług, z zachowaniem ich lokalnej
suwerenności, sprawiedliwego dostępu i możliwości użycia w ramach ekosystemu
europejskiego;
c) Integracja zastosowań technologii blockchain w infrastrukturze rynków finansowych i
kapitałowych, obejmująca możliwość tokenizacji różnych kategorii papierów
wartościowych oraz różnych kategorii praw posiadania, a także systemów płatności,
rejestrów akcji;
d) Wzmacnianie cyberbezpieczeństwa technologii blockchain, a także wykorzystywanie,
technologii blockchain do rozwiązywania niektórych problemów z
cyberbezpieczeństwem np. w systemach AI.

159

4.4 Technologie kosmiczne
Diagnoza – jak jest?
Mimo, iż przemysł kosmiczny wykorzystuje technologie cyfrowe i jest gotowy na
wprowadzanie nowych, w dalszym ciągu napotyka problemy we współpracy między
uczestnikami zaawansowanych projektów. Domena kosmiczna musi wdrażać cyfryzację w
kontekście ograniczonym, wynikającym z procesów, organizacji i doświadczenia
technologicznego. Polega to na zapewnieniu realizacji potrzeb interoperacyjności wszystkich
narzędzi, między dyscyplinami, w całym cyklu życia i w całym łańcuchu dostaw. W tym
kontekście, Europejska Agencja Kosmiczna (ESA) w swoim dokumencie „ESA AGENDA
2025: Make space for Europe”, dokonała harmonizacji niezbędnych przedsięwzięć
wskazując społeczności sektora kosmicznego, a w szczególności Delegacjom Państw
Członkowskich ESA, kierunki rozwoju i wdrażania wspólnie z przemysłem, złożonych i
ambitnych misji i programów kosmicznych. ESA zapewniła również, że dokona pełnej
cyfryzacji zarządzania projektami, umożliwiając rozwój możliwych do powielania kopii
cyfrowych (digital twins), zarówno poprzez wykorzystanie inżynierii systemów opartych na
modelach, jak i zamówień publicznych i finansów, osiągając pełną kompatybilność cyfrową z
przemysłem.

Polska, podobnie jak inne państwa, traktuje
rozwój rodzimego sektora kosmicznego jako
zasób strategiczny i biznesowy, który zyskuje
coraz większe znaczenie dla gospodarki
krajowej i jest motorem coraz szerszej
współpracy międzynarodowej.
Wstąpienie Polski do ESA umożliwiło jeszcze większy postęp w rozwoju technologii
kosmicznych i technik satelitarnych przez polski przemysł, a zwiększenie poziomu inwestycji
z budżetu państwa, zarówno w programy opcjonalne jak i obowiązkowe, umożliwia
zapewnienie administracji państwowej danych satelitarnych, wsparcie polskich podmiotów w
zakresie pozyskiwania doświadczenia kosmicznego, inwestycje w dedykowaną infrastrukturę
laboratoryjną i testową, rozwój zdolności w wybranych obszarach technologii kosmicznych,
które mają wpływ na zwiększenie szeroko rozumianego bezpieczeństwa naszego kraju.
Ale członkostwo Polski, udział polskich firm kosmicznych w projektach ESA, to także ścisła
realizacja wytycznych, wynikających z przepisów, norm, i innych dokumentów obejmujących
m.in. konieczność cyfryzacji w dziedzinie inżynierii. Dzięki temu, polskie podmioty zdobywają
nieocenione doświadczenie wymagane w sektorze kosmicznym. Pozwala ono inżynierom
systemów i zespołom projektowym opanować złożoność systemu kosmicznego, zrozumiale
wyrażać koncepcję operacji, strukturyzować wymagania i śledzić je od projektowania i
produkcji aż do testowania. Te praktyczne umiejętności wyraźnie wskazują, że Polska
wpisuje się w cele cyfryzacji wskazane przez ESA, jednocześnie sprzyjając postępowi
technologicznemu w kraju i przyczyniając się do zaspokajania potrzeb krajowych, jak
również zwiększaniu potencjału konkurencyjności polskiego przemysłu kosmicznego na
rynkach globalnych.
160

Cel 1: Technologie obserwacji Ziemi są
udoskonalane na potrzeby monitorowania
środowiska i zarządzania katastrofami
Co umożliwi realizację celu:
a) Stworzenie scentralizowanej platformy do agregowania danych z różnych misji
kosmicznych, satelitów i czujników;
b) Wdrażanie zaawansowanych narzędzi analitycznych wykorzystujących AI do
przetwarzania i interpretacji danych w celu prognozowania i wspierania decyzji w
czasie rzeczywistym np. w zarządzaniu kryzysowym;
c) Wykorzystywanie technologii cyfrowych bliźniaków satelitów w celu optymalizacji ich
działania, predykcji usterek oraz zarządzania cyklem życia.

161

Cel 2: Infrastruktura kosmiczna
jest cyberbezpieczna
Co umożliwi realizację celu:
a) Wdrożenie kompleksowych środków cyberbezpieczeństwa w celu ochrony systemów
kosmicznych i danych przed zagrożeniami, zapewniając ciągłość operacyjną;
b) Wdrożenie systemów komunikacji kwantowej dla bezpiecznej transmisji danych;
c) Opracowywanie i wdrażanie zaawansowanych systemów zarządzania ruchem
kosmicznym - technologii śledzenia śmieci kosmicznych i kolizji satelitów oraz
zarządzania nimi;
d) Wsparcie rozwoju AI, automatyki i robotyki na potrzeby autonomicznych operacji
satelitarnych, wykrywania anomalii, serwisowania, napraw i montażu na orbicie.
e) Opracowywanie i wdrażanie narzędzi informatycznych dla sterowania systemami
wynoszenia i pojazdami kosmicznymi oraz zapewnienia ich bezpieczeństwa lotu;
f)

Komputery pokładowe (ACOS) – algorytmy sterowania do manewrów rakiet,
manewrów zbliżania na orbicie, optymalizacji zużycia paliwa pojazdów kosmicznych,
itd.;

g) Rozwój oprogramowania do kalkulacji manewrów pojazdów kosmicznych: liczenie
trajektorii lotu rakiety, strefy upadku, modelowanie aerodynamiczne i
gazodynamiczne, specjalne moduły do podwójnego zastosowania.

162

4.5 Finansowanie i wsparcie innowacji
Diagnoza – jak jest?
W 2023 r. Polska zajęła dalekie, 17. miejsce w Unii Europejskiej oraz 20. w Europie pod
względem kapitału zainwestowanego w startupy na rożnych fazach wzrostu. Mimo
zwiększenia skali finansowania nieznacznie spadł procentowy udział Polski w całkowitym
kapitale zainwestowanym przez fundusze venture capital/private equity (VC/PE) w Europie w
ciągu ostatnich trzech lat (2021-2023) w stosunku do trzech poprzednich lat (2018-2020).
Największe wzrosty odnotowały Holandia, Norwegia, Estonia, Austria i Niemcy. W 2023 r.
Warszawa zajęła wysokie 3. miejsce w wśród miast z regionu Europy Środkowo-Wschodniej
pod względem nominalnej wartości zainwestowanego kapitału, ale sam region EŚW nadal
pozostaje na poziomie o 70% niższym np. w stosunku do regionu DACH (Niemcy, Austria,
Szwajcaria), pod względem procentowego udział finansowania startupów w PKB. W
ostatnich latach wzrosła w Polsce skala finansowania startupów na etapie pre-seed (przedzalążkowym) oraz seed (zalążkowym), jednak nadal występuje problem finansowania na
kolejnych etapach rozwoju.
Na szczeblu krajowym w ostatnich latach podjęto szereg działań mających zwiększyć
finansowanie, do których można przede wszystkim zaliczyć wzrost aktywności Polskiego
Funduszu Rozwoju. Odegrał on kluczową rolę w zwiększeniu finansowania, wspierając
ponad 60 funduszy w formule funduszy funduszy poprzez PFR Ventures. Działalność PFR
przyciągnęła do Polski szereg zagranicznych funduszy VC.
Do zdiagnozowanych problemów z obszaru finansowania zaliczyć można brak możliwości
finansowania startupów przez fundusze emerytalne, brak efektywnej współpracy banków
komercyjnych z BGK, szereg barier prawnych w sektorze bankowym w zakresie
finansowania startupów poprzez instrumenty dłużne czy niedostatecznie skuteczne działania
akceleratorów finansowanych ze środków publicznych. Dane wskazują na stosunkowo
wysoką liczbę startupów w Polsce, jednak wynika to z faktu, że polska gospodarka jest jedną
z największych w UE.
Pod względem liczby wszystkich startupów, również tych bez zapewnionego finansowania,
Polska zajmuje w Unii 9. miejsce oraz 11. w Europie. Jednak pod względem liczby startupów
jakie uzyskały finansowanie przypadających na mieszkańca, Polska jest dopiero 23. w Unii.
Podobnie jest w przypadku tzw. jednorożców (innowacyjnych firm o wycenie powyżej 1 mld
USD) – nominalnie Polska zajmuje 9. miejsce, ale per capita – już 22.
W ostatnich pięciu latach udział regionu EŚW w całkowitej wartości startupów w Europie
wzrósł z 4,9% w roku 2019 do 5,7% w roku 2023. Pod względem wzrostu całkowitej wartości
startupów za okres ostatnich pięciu lat Polska zajęła 6. miejsce w regionie EŚW (wzrost o
240 proc., w porównaniu do 740 proc. w Chorwacji). Pod względem udziału Polski w
całkowitej wartości TOP100 największych spółek technologicznych regionu EŚW Polska
zajmuje 1. miejsce z udziałem 38%.
Porównując polski ekosystem startupowy z ekosystemami wiodących krajów w UE można
zaobserwować szereg różnic, do których można zaliczyć: brak kompleksowego programu
ułatwiającego współpracę spółek skarbu państwa (SSP) ze startupami, niedostatecznie

163

efektywne wsparcie dla rozwoju ekosystemu innowacji, i niedostatecznie skuteczną
promocję Polski jako centrum innowacji.

164

Cel 1: Istnieje zintegrowany i sprawny system
finansowania dla startupów i scale-upów
Co umożliwi realizację celu:
a) Zintegrowanie środowiska finansowego (fundusze VC, BGK, GPW, banki prywatne)
w celu intensyfikacji współpracy oraz wypracowania rozwiązań na rzecz mobilizacji
kapitału dla startupów;
b) Wprowadzenie zachęt fiskalnych dla krajowych i zagranicznych inwestorów
instytucjonalnych i prywatnych (w tym duże przedsiębiorstwa) z tytułu inwestycji w
startupy;
c) Usprawnienie ekosystemu akceleratorów finansowanych ze środków publicznych, we
współpracy z prywatnymi inwestorami i poszukiwanie możliwości koinwestycji z
wiodącymi światowymi akceleratorami.

165

Cel 2: Startupy i scale-upy rozwijają się bez
barier inwestycyjnych
Co umożliwi realizację celu:
a) Identyfikacja i zniesienie barier prawnych dla wzrostu startupów i ich skalowania;
b) Umożliwienie tworzenia celowych wehikułów inwestycyjnych (SPV) do inwestycji w
fundusze lub startupy;
c) Dostosowanie procedur administracyjnych w celu zwiększenia zainteresowania
prowadzeniem innowacyjnych firm i inwestowania w Polsce przez podmioty z
zagranicy;
d) Wypracowanie rozwiązań prawnych przyciągających talenty z zagranicy.

166

Cel 3: Państwo zwiększa pulę talentów i
liczebność podmiotów ekosystemu w Polsce
Co umożliwi realizację celu:
a) Uznanie tzw. cyfrowych nomadów ICT pochodzących spoza UE za preferowanych z
punktu widzenia polityki migracyjnej; stworzenie programu przedstawiającego im
zalety stałego osiedlenia się w Polsce;
b) Rozwinięcie wsparcia w administracji publicznej dla pewnej puli zagranicznych
talentów ICT przed przybyciem do Polski we współpracy z agencjami pracy i
wspierającymi relokacje. Jego zakres obejmować będzie procedury administracyjne
i wsparcie logistyczne.

167

4.6 Open source
Diagnoza – jak jest?
Polska jest państwem o silnym sektorze IT, który jednak w niewielkim stopniu wykorzystuje
potencjał otwartego oprogramowania. Jako jedno z nielicznych państw UE, nie posiada
strategii rozwoju i wspierania otwartego oprogramowania51. Jest ono w niewielkim stopniu
wykorzystywane w administracji publicznej, mimo że otwarte oprogramowanie jest
komplementarne do rozwoju ekosystemu otwartych danych, które są w Polsce na wysokim
poziomie.
Równocześnie, tworzenie i wykorzystywanie otwartego oprogramowania jest ważnym
narzędziem pozwalającym zapewnić suwerenność cyfrową. Pozwala zmniejszać zależność
od określonego, komercyjnego oprogramowania; zwiększa przejrzystość i kontrolę nad
wykorzystywanymi technologiami, jest też bardziej efektywne kosztowo. Otwarte
oprogramowanie pozwala też budować powiązania między sektorem IT oraz różnorodnymi
środowiskami rozwijającymi i korzystającymi z technologii. W ostatnich latach przykładem
takiego podejścia jest rozwój polskich, otwartych modeli językowych.

51 Blind, K.; Böhm, M., Grzegorzewska, P., Katz, A., Muto, S., Pätsch, S., Schubert, T. (2021). The impact of
Open Source Software and Hardware on technological independence, competitiveness and innovation in the EU
economy, Final Study Report. Brussels, s. 226.

168

Cel 1: Polska administracja publiczna w
większym stopniu wykorzystuje otwarte
oprogramowanie.
Co umożliwi realizację celu:
a) Wskazanie podmiotu odpowiedzialnego za koordynację rozwoju i wdrażania
otwartego oprogramowania w polskiej administracji publicznej, a także rozwoju
kompetencji w tym zakresie;
b) Opracowanie programu wdrażania otwartego oprogramowania w polskiej
administracji, obejmującego standardy wykorzystania oprogramowania oraz projekty
pilotażowe;
c) Określanie zasad prowadzenia przetargów na wdrożenia IT w administracji
publicznej, które będą wspierać wykorzystanie otwartego oprogramowania;
d) Utworzenie repozytorium otwartego oprogramowania dla polskiej administracji.

169

Cel 2. Poziom tworzenia i wykorzystania
otwartego oprogramowania przez polskie firmy
i polskich programistów jest wyższy.
Co umożliwi realizację celu:
a) Wprowadzenie instrumentu finansowania dla firm i programistów na tworzenie
otwartego oprogramowania;
b) Wsparcie rozwoju otwartych systemów sztucznej inteligencji oraz ich wdrażania w
administracji publicznej;
c) Wsparcie rozwoju otwartych rozwiązań dla administracji samorządowej - połączone
wsparcie dla lokalnych firm i gmin wdrażających oprogramowanie.

170

4.7 Cyfrowa i zielona transformacja
Diagnoza – jak jest?
Obecnie w Polsce realizowanie inicjatyw na rzecz zielonej i cyfrowej transformacji wynika
głównie z unijnych wymogów regulacyjnych i wytycznych w zakresie finansowania projektów
z funduszy europejskich, nie zaś z obranej przez państwo ambitnej strategii w zakresie tzw.
“bliźniaczej przemiany”. Zaproponowane w Krajowym planie do programu polityki „Droga ku
cyfrowej dekadzie” działania w tym obszarze skupiają się przede wszystkim na tworzeniu
sandboxów dla rozwiązań AI, uczestnictwie w inicjatywie Komisji Europejskiej Earth
Destination, inwestycjach i wymogach związanych z wdrażaniem innowacji środowiskowych
(przede wszystkim gospodarki obiegu zamkniętego). Dotychczas niewiele uwagi poświęcono
także wpływowi państwowych rozwiązań cyfrowych na środowisko i zmiany klimatu.
Równocześnie wiadome jest, że ślad węglowy generowany wskutek produkcji i użytkowania
rozwiązań cyfrowych stale rośnie w Polsce i na świecie. Szacuje się, że globalne emisje
sektora ICT wynoszą od 4% do 10%52 i są większe niż te generowane przez przemysł
lotniczy.

Niezbędne jest więc bardziej kompleksowe
niż dotychczas podejście do cyfrowej i zielonej
transformacji
oraz współpraca międzyresortowa, która obejmie wątki zarówno energochłonności narzędzi
cyfrowych, potencjału technologii w walce ze zmianami klimatu i ograniczeniem emisji, jak
również ekologii cyfrowej.
Wśród polskiego biznesu rośnie świadomość wpływu nowych technologii na środowisko i
klimat. Zgodnie z ostatnimi danymi53, ponad 64% firm z sektora ICT zwraca uwagę na
kwestie takie jak zużycie energii czy możliwość łatwej wymiany części przy wyborze sprzętu
lub dostawcy usług. Równocześnie brakuje systemów monitorowania wpływu technologii
cyfrowych wykorzystywanych przez firmy na środowisko. Obowiązek raportowania kwestii
związanych z ryzykiem klimatycznym, wynikający z dyrektywy ws. sprawozdawczości
przedsiębiorstw w zakresie zrównoważonego rozwoju (tzw. CSRD – The Corporate
Sustainability Reporting Directive), na ten moment dotyczy jedynie największych spółek
giełdowych. To natomiast może prowadzić do ograniczonego raportowania
bądź też greenwashingu (fałszywego przedstawiania produktów lub usług jako
ekologicznych) w przypadku podmiotów mniejszych oraz tych nienotowanych na giełdzie. W
zakresie certyfikacji, istnieją unijne systemy weryfikacji technologii, jak chociażby ETV54
(Environmental Technology Verification – Program weryfikacji technologii środowiskowych
52 https://www.sciencedirect.com/science/article/pii/S2666389921001884
53https://ec.europa.eu/eurostat/statistics-explained/index.php?title=ICT_in_enterprises_and_the_environment.
54 https://lifeproetv.eu/pl/strona-glowna/

171

Unii Europejskiej). Jednak odnoszą się one przede wszystkim do technologii
środowiskowych (tj. mających na celu redukcję emisji gazów cieplarnianych, ograniczenie
zużycia zasobów takich jak woda czy surowce), nie zaś do produktów sektora ICT, które w
coraz większym stopniu odpowiadają za zużycie energii. Ponadto są one dobrowolne, co
może stawiać pod znakiem zapytania ich skuteczność.

Pierwsze polskie badania 55 sugerują, że
świadomość obywateli na temat ekologii
cyfrowej jest niska.
Terminy takie jak “cyfrowy ślad węglowy” i “ekologia cyfrowa” są jasne jedynie dla
odpowiednio 19% i 12% osób niezwiązanych z sektorem ICT. Odsetek ten był wyższy wśród
osób związanych z branżą IT, jednak wciąż wynosił tylko 25%. Hasło “ekologia cyfrowa”
okazało się jeszcze mniej popularne, ponieważ znało je 23% specjalistów IT i 12%
pozostałych respondentów.

55 https://blog.theprotocol.it/artykul/cyfrowa-ekologia-w-pracy-i-zyciu-polakow-raport-theprotocol

172

Cel 1: Dane z obszaru energetyki, środowiska
i klimatu są dostępne i ponownie
wykorzystywane zarówno przez organy
administracji publicznej, jak i zewnętrzne
podmioty w celu prowadzenia analiz i badań
na rzecz optymalizacji sektora
energetycznego
Co umożliwi realizację celu:
a) Reforma modelu prowadzenia badań statystycznych w obszarach takich jak: stan i
ochrona środowiska, rynek materiałowy i paliwowo-energetyczny, leśnictwo i
łowiectwo. Dostęp do wyników badań statystycznych prowadzonych na zlecenie
ministra właściwego powinien być, w myśl zasady 3R56, równoprawny, równorzędny i
równoczesny, a do tego nieodpłatny. Aby to osiągnąć, konieczna jest likwidacja barier
w zakresie dostępności danych takich jak systemy płatności za dostęp do treści
publikowanych przez podmioty realizujące badania z obszaru statystyki oraz
egzekwowanie wysokich standardów otwartości danych (eliminację formatów plików
blokujących maszynowy odczyt danych). Kluczowe jest także zapewnienie zgodności
raportowanych danych i spójności metodologii wykorzystywanej przez instytucje
współodpowiedzialne za prowadzenie badań statystycznych;
b) Zmobilizowanie państwowego sektora energetycznego i wydobywczego do
dobrowolnej publikacji danych o istotnej społecznej wartości, np. informacji o
zanieczyszczeniu i wykorzystaniu środowiska, zatrudnieniu i oddziaływaniu lokalnym.
Opracowanie i wdrożenie planu udostępniania danych i modelu zarządzania (data
governance) zgodnego z założeniami unijnego aktu w sprawie zarządzania danymi
(DGA) oraz skupionego na regularnym zwiększaniu zestawu udostępnianych danych
w oparciu o zapotrzebowanie administracji rządowej i samorządowej, społeczeństwa
obywatelskiego, sektora prywatnego i środowiska eksperckiego.

56
https://bip.stat.gov.pl/files/gfx/bip/pl/defaultstronaopisowa/566/1/1/zasady_postepowania_z_danymi_statystyczny
mi_streszczenie.docx

173

174

Cel 2: Systemy energetyczne, w tym
ciepłownicze, opierają się na innowacyjnych
systemach zarządzania i optymalizacji
Co umożliwi realizację celu:
a) Wzmacnianie cyberbezpieczeństwa oraz zapewnienie infrastruktury cyfrowej
wspierającej innowacje, takie jak chociażby zaawansowane magazynowanie energii,
sztuczna inteligencja w energetyce i urządzenia grid-edge, które pozwolą na
integrację energii z OZE z istniejącymi mocami wytwórczymi, sieciami dystrybucji i
przesyłu energii oraz zapewnią ciągłość dostaw i sprawne funkcjonowanie systemu
energetycznego;
b) Współpracę międzyresortową w zakresie aktualizacji i wdrażania dokumentów
strategicznych w zakresie transformacji sektora energetycznego (takich, jak
chociażby Krajowy Plan na rzecz Energii i Klimatu [KPEiK] na lata 2021-2030) w
celu wszechstronnego uwzględnienia kwestii digitalizacji systemu energetycznego;
c) Dalszy rozwój inteligentnych sieci (smart grids) zgodny z unijnymi zasadami
interoperacyjności, wytycznymi Grupy Roboczej “Clean Energy Package”57 oraz
założeniami projektu KPEiK. Dzięki coraz bardziej powszechnemu zastosowaniu
inteligentnych liczników, rozbudowa smart grids i digitalizacja systemu
energetycznego (zwiększania jego opomiarowania, sprawności, inteligentnego
sterowania) jest możliwa. W przyszłości kluczowe będzie także wdrażanie coraz to
bardziej zaawansowanych narzędzi AI, które pozwolą na przetwarzanie na bieżąco
wiedzy o kształcie lokalnego i krajowego rynku energetycznego - analizowanie coraz
większych ilości danych rosnącego grona prosumentów, zjawisk atmosferycznych w
celu prognozowania zużycia energii, danych z czujników i urządzeń IoT mówiących
o nawykach odbiorców energii;
d) Wspieranie, równolegle z cyfryzacją systemu elektroenergetycznego, rozwoju
podobnych rozwiązań w ciepłownictwie. Rozwiązania pozwolą na zmapowanie całej
sieci ciepłowniczej czy stworzenie pełnego cyfrowego modelu sieci, zintegrowanego
z innymi systemami działającymi w przedsiębiorstwie ciepłowniczym;
e) Wspieranie innowacji w sektorze energetycznym poprzez inwestycje w prace
badawczo-rozwojowe (R&D) oraz szkolenia specjalistów ICT skupione na tworzeniu
rozwiązań cyfrowych dla sektora energetycznego.

57 https://www.cencenelec.eu/media/CEN-CENELEC/AreasOfWork/CEN-CENELEC_Topics/Smart Grids and
Meters/Smart Grids/finalreportwg-cep_2019.pdf

175

176

Cel 3: Wpływ technologii ICT
wykorzystywanych przez
administrację publiczną na środowisko jest
weryfikowany i ograniczany
Co umożliwi realizację celu:
a) Mierzenie cyfrowego śladu węglowego administracji publicznej generowanego na
skutek korzystania z urządzeń elektronicznych i internetu w sektorze publicznym, a
także zużywania energii niezbędnej do utrzymania państwowej infrastruktury
(centrów danych, serwerów);
b) Mapowanie i monitorowanie łańcucha dostaw systemów i usług ICT
wykorzystywanych w administracji publicznej. Opracowanie norm zużycia energii dla
systemów i usług ICT, które są brane pod uwagę przy realizacji zamówień
publicznych oraz premiowanie dostawców systemów i usług ICT, którzy zobowiązali
się do osiągnięcia neutralności klimatycznej do 2050 r. (zgodnie z Porozumieniem
paryskim) bądź wcześniej, przedstawiając rzetelny plan działania i wykazując
udokumentowane postępy w realizacji celów;
c) Zaprojektowanie zasad zrównoważonego rozwoju ICT i ekologii cyfrowej w
organach administracji publicznej oraz uwzględnianie ich przy projektowaniu
krajowych polityk publicznych i strategii.

177

Cel 4: Przyjazny środowisku sektor ICT
Co umożliwi realizację celu:
a) Promowanie rozwoju i wykorzystania energooszczędnych rozwiązań wśród
operatorów telekomunikacyjnych. Dążenie do zapewnienia większej efektywności
energetycznej w projektowaniu, budowie i eksploatacji sieci, w tym dbanie o
wymianę urządzeń sieciowych na bardziej energooszczędne, włączanie funkcji
oszczędzania energii w nieużywanych komponentach, optymalizację z
wykorzystaniem sztucznej inteligencji;
b) Przygotowanie we współpracy z sektorem ICT, przedsiębiorstwami przemysłu
technologicznego, instytucjami szkolnictwa wyższego, instytutami badawczymi,
wytycznych i najlepszych praktyk dot. zrównoważonego rozwoju w projektowaniu
produktów i usług cyfrowych;
c) Zachęcanie operatorów centrów przetwarzania danych do uwzględnienia dobrych
praktyk, o których mowa w europejskim kodeksie postępowania w sprawie
efektywności energetycznej centrów danych58;
d) Zachęcanie do tworzenia narzędzi przyjaznych środowisku narzędzi cyfrowych
generującego rozwiązania poprzez konkursy tematyczne i „hackathony”.

58https://joint-research-centre.ec.europa.eu/scientific-activities-z/energy-efficiency/energy-efficiencyproducts/code-conduct-ict/european-code-conduct-energy-efficiency-data-centres_en

178

Cel 5: Obywatele są świadomi wpływu
technologii ICT na środowisko i dysponują
podstawową wiedzą w zakresie ekologii
cyfrowej
Co umożliwi realizację celu:
a) Uwzględnianie w programach kształcenia kwestii wpływu korzystania z usług ICT na
środowisko oraz edukowanie na temat tego, jak korzystać z technologii w sposób
bardziej zrównoważony. Prowadzenie kampanii społeczno-edukacyjnych
podnoszących świadomość w ww. obszarach;
b) Podnoszenie świadomości znaczenia przekazywania urządzeń do recyklingu,
zwiększanie dostępności punktów odbioru elektrośmieci;
c) Propagowanie norm i oznakowań dotyczących zrównoważonego rozwoju w
odniesieniu do produktów i usług cyfrowych.

179

180

System wdrażania
Koordynacja
Organem odpowiedzialnym za koordynację działań mających na celu realizację Strategii
będzie minister właściwy ds. informatyzacji.
Cyfryzacja jest procesem przekrojowym i wielowymiarowym, co znajduje odzwierciedlenie w
bardzo szerokim zakresie przedmiotowym Strategii. Realizacja głównego jej celu, jakim jest
podnoszenie jakości życia przez cyfryzację, wymaga zaangażowania i ścisłej współpracy
wielu jednostek sektora publicznego. Niemniej, interwencja nie ogranicza się jedynie do sfery
funkcjonowania państwa, ale zakłada również inspirowanie działań na rzecz transformacji
cyfrowej przy zaangażowaniu sektora prywatnego.
Szczególną rolę w procesie wdrażania Strategii odegrają pełnomocnicy ds. informatyzacji,
powoływani obligatoryjnie w urzędach obsługujących ministrów kierujących działami
administracji rządowej oraz w Kancelarii Prezesa Rady Ministrów (fakultatywnie natomiast w
pozostałych urzędach). Działania pełnomocników skoncentrowanie będą na sprawach
należących do właściwości działu administracji rządowej, kierowanego przez właściwego
ministra, w tym na sprawach należących do właściwości jednostek organizacyjnych lub
organów podległych temu ministrowi i przez niego nadzorowanych. Głównym ich zadaniem
będzie koordynowanie realizacji strategii, w tym przygotowywanie aktualnych informacji na
temat postępów w jej realizacji oraz ryzyk z tym związanych, a także diagnozowanie
obszarów koniecznych zmian dla dalszego wdrażania Strategii oraz wprowadzania nowych
technologii cyfrowych.
Realizacja Strategii wymaga spójnych, zharmonizowanych i konsekwentnych działań,
niejednokrotnie jednak przecinających tradycyjny podział obszarów działalności państwa
oraz wertykalnych względem działów administracji rządowej. Służyć ma temu bieżące
współdziałanie powołanych pełnomocników ds. informatyzacji, a w wymiarze
instytucjonalnym możliwe będzie dzięki roli Komitetu do spraw Cyfryzacji.
Zadaniem Komitetu do spraw Cyfryzacji będzie zapewnienie koordynacji działań państwa
związanych z informatyzacją oraz wsparcie rozwoju cyfrowego państwa, co ma kluczowe
znaczenie dla wdrażania Strategii. Działalność Komitetu ds. Cyfryzacji polegająca na
opiniowaniu i monitorowaniu przedsięwzięć informatycznych o publicznym zastosowaniu
wpłynie na wzmocnienie ich koordynacji poprzez zapewnienie ich spójności z działaniami
strategicznymi państwa, w tym zgodności ze Strategią oraz z założeniami AIP. Natomiast
uzależnienie możliwości finansowania ze środków publicznych przedsięwzięć
informatycznych o publicznym zastosowaniu od pozytywnej oceny Komitetu do spraw
Cyfryzacji wpłynie pozytywnie na zwiększenie interoperacyjności i komplementarności
rozwiązań informatycznych funkcjonujących w państwie, a także na zwiększenie
efektywności gospodarowania środkami publicznymi.
Realizacja głównego celu Strategii wymaga, aby to zaangażowanie wielu jednostek sektora
publicznego, o którym mowa powyżej, odbywało się wielokierunkowo i na wielu

181

płaszczyznach. Działania, służące realizacji celu, będą realizowane bowiem w formie
programów, projektów, aktów prawnych i przepisów technicznych.

Przegląd
Z uwagi na potrzebę dobrego planowania, spójności i ciągłości procesów cyfryzacji państwa,
Strategia obejmuje wieloletnią perspektywę. Jednak tempo rozwoju technologicznego i
trudność w przewidzeniu jego długofalowych kierunków sprawia, że niezbędny jest jej
regularny przegląd i ewentualna aktualizacja. Minister właściwy do spraw informatyzacji we
współpracy z członkami Rady Ministrów, będzie dokonywał przeglądu Strategii co 2 lata, a
sprawozdanie z przeglądu będzie przedkładane Radzie Ministrów w terminie 2 miesięcy od
jego zakończenia. Do opracowywania informacji z realizacji strategii w celu dokonania
przeglądu zobowiązani będą pełnomocnicy ds. informatyzacji.

Monitorowanie
Minister właściwy do spraw informatyzacji monitoruje realizację Strategii raz w roku. System
monitorowania obejmuje badanie postępu zaplanowanych działań w ramach celów
horyzontalnych i kierunkowych oraz badanie ilościowe dotyczące stopnia realizacji przyjętych
wskaźników efektywności ujętych w tabeli nr 1. Wyniki z przeprowadzonego monitoringu
realizacji Strategii będą przedstawiane Komitetowi do spraw Cyfryzacji w formie
sprawozdania oraz publikowane na stronie internetowej Ministerstwa Cyfryzacji, w terminie 3
miesięcy od zakończenia roku kalendarzowego.

Sprawozdanie będzie sporządzane przez ministra właściwego do spraw informatyzacji w
szczególności na podstawie:
a) przekazanych przez pełnomocników ds. informatyzacji informacji na temat każdego z
zaplanowanych w Strategii działań i danych statystycznych w odniesieniu do
przyjętych wskaźników, zgodnie z właściwością poszczególnych członków Rady
Ministrów
b) analizy źródeł danych dla kluczowych wskaźników efektywności określonych w tabeli
nr 1.
W sprawozdaniu będą zawarte: opisy podjętych działań zaplanowanych w Strategii wraz z
oceną stopnia ich zaawansowania, ewentualne zdiagnozowane problemy z ich wdrażaniem
oraz rekomendacje dla poszczególnych członków Komitetu do spraw Cyfryzacji na kolejny
okres.
Integralnym elementem monitoringu Strategii będzie zestaw wskaźników efektywności,
odnoszących się do celów wyznaczonych w poszczególnych obszarach, ze wskazaniem
wartości bazowej oraz docelowej. Źródłem danych dla pomiaru wskaźników będzie przede
wszystkim krajowa statystyka publiczna, ale również System Inwentaryzacji Systemów
Teleinformatycznych (SIST), raporty z działalności Komitetu do spraw Cyfryzacji, dane
własne podmiotów odpowiedzialnych za realizację poszczególnych działań oraz dostępne,
cykliczne raporty i badania rynku.

182

Poniższa tabela prezentuje wskaźniki
określone dla Strategii.
Tabela 1 – wskaźniki efektywności

Obszar

Wartość docelowa

Rok, do kiedy
wskaźnik ma
zostać
osiągnięty

Źródło
danych

0%

100%

2026

Dane
własne
MC/KdsC

0%

100%

2035

MonaLiza/K
dsC

57%

100% powierzchni
kraju

2035

UKE

Nazwa wskaźnika

Wartość
bazowa

Udział urzędów
obsługujących ministrów
kierujących działami
administracji rządowej, w
których powołany został
pełnomocnik ds.
informatyzacji w ogólnej
liczbie urzędów
obsługujących ministrów
kierujących działami
administracji publicznej i
KPRM
Koordynacja cyfrowej transformacji kraju
Komunikacja
elektroniczna

3

2

1

Lp.

Udział przedsięwzięć
informatycznych o
publicznym zastosowaniu,
których założenia są zgodne
z pryncypiami, standardami,
wytycznymi i
rekomendacjami
architektonicznymi AIP w
ogólnej liczbie przedsięwzięć
informatycznych o
publicznym zastosowaniu,
których założenia są
opiniowane przez Komitet do
spraw Cyfryzacji.
Powszechny dostęp do
mobilnych usług
telekomunikacyjnych o
przepustowości co najmniej
100 Mb/s

183

85% osób w
wieku 16-74 lata

2035

GUS

4

20,1% (dane
za 2023 r.)

50% osób w
wieku 16-74 lata

2035

GUS

5

Odsetek osób, które
posiadają ponadpodstawowe
kompetencje cyfrowe
Udział specjalistów ICT
wśród pracujących

4,3%

10% pracujących

2035

GUS

Udział kobiet wśród
specjalistów ICT

19,1%

35%

2035

GUS

0

1

2025/2026

Dane
własne MC

8

Powołanie centralnej
instytucji odpowiedzialnej za
cyberbezpieczeństwo na
poziomie krajowym

0

1

2029

Dane
własne MC

9

Stworzenie chmury niejawnej
– osiągnięcie pełnej
zdolności operacyjnej

0

1

2026

Dane
własne MC

10

Wdrożenie mechanizmu
umożliwiającego
wykluczanie dostawców
wysokiego ryzyka.
Odsetek terminowo
zgłoszonych incydentów do
zespołów CSIRT przez
zobowiązane ustawowe
podmioty Krajowego
Systemu
Cyberbezpieczeństwa

Wartość
bazowa do
określenia na
późniejszym
etapie.

100%

2035

Zespoły
CSIRT

Wszystkie kluczowe e-usługi
są dostępne przez aplikację
mObywatel

Wartość
bazowa do
określenia na
późniejszym
etapie.

100%

2035

Dane
własne COI

Odsetek spraw w
realizowanych elektronicznie
przez podmioty realizujące
działania publiczne w
stosunku do wszystkich
spraw

Wartość
bazowa do
określenia na
późniejszym
etapie.

100%

2035

Integracja z usługą
ePłatności minimum jednej
instytucji/urzędu w
obszarach JST w Polsce

2%

100%

2035

Cyberbezpieczeństwo

7

E-usługi publiczne

14

13

12

11

Kompetencje cyfrowe

44,3% (dane
za 2023 r.)

6

Odsetek osób, które
posiadają co najmniej
podstawowe umiejętności
cyfrowe

Dane
własne COI

184

Cyfryzacja procesów administracyjnych i
postępowań sądowych
Systemy i rejestry
Chmura
Cyfrowa tożsamość
obliczeniowa

15
16
17
18
19
20
21

Udział liczby podmiotów
realizujących zadania
publiczne korzystających z
systemu klasy EZD w
stosunku do liczby
podmiotów publicznych
ogółem

86% (dane za
2022 r.)

100%

2035

Odsetek urzędów
administracji publicznej
wykorzystujących
technologie sztucznej
inteligencji

Wartość
bazowa do
określenia na
późniejszym
etapie.

80%

2035

Udział liczby publicznych
systemów
teleinformatycznych, dla
których w repozytorium
interoperacyjności
udostępniono opisy API, w
stosunku do liczby
publicznych systemów
teleinformatycznych
monitorowanych w SIST.

0%

100%

2035

SIST

Umocowanie prawne
referencyjnych rejestrów
publicznych

0

1

2027

Dane
własne MC

Liczba wydanych środków
identyfikacji elektronicznej
dla osób prawnych i osób
fizycznych reprezentujących
osoby prawne (czy na dany
podmiot uprawniony
przypada osoba
reprezentująca posiadająca
taki środek)

0%

50% podmiotów
uprawnionych

2035

Dane
własne COI

Liczba aktywowanych
europejskich portfeli
tożsamości cyfrowej

0

20 mln
użytkowników

2035

Dane
własne COI

Minimum 70% systemów
wykorzystywanych do
realizacji cyfrowych usług
publicznych korzysta ze
współdzielonej infrastruktury

0

70%

2035

Dane
własne COI

Raport GUS

185

Otwarte dane
i wymiana
danych
Bezpieczna przestrzeń cyfrowa

Liczba udostępnionych
danych w portalu
dane.gov.pl

41500
(wartość na
koniec 2024
r.)

100 000

2035

dane.gov.pl

Stworzenie i wprowadzenie
systemu oceny wymiaru
etycznego narzędzi SI
stosowanych przez państwo

0

1

2025

Dane
własne MC

Ustalenie organu
odpowiedzialnego za
nadzorowanie i integrowanie
działań różnych podmiotów
zajmujących się
przeciwdziałaniem
dezinformacji.

0

1

2026

Dane
własne MC

Odsetek PWDL
prowadzących EDM,
podłączonych do systemu
P1 i wymieniających się
dokumentacją w sposób
elektroniczny

18%

100%

2035

Centrum eZdrowia

Liczba badań naukowych i
projektów badawczych, które
zostały zrealizowane na
podstawie dostępnych
danych rzeczywistych przez
pierwsze 3 lata
funkcjonowania rozwiniętego
systemu udostępniania
danych

0

3500

2035

Centrum eZdrowia

0

Narzędzia
wdrożone dla co
najmniej 100
jednostek
chorobowych

2035

Centrum eZdrowia

Cyfrowe zdrowie

27

26

25

24

23

22

obliczeniowej (chmury
obliczeniowej).

Wprowadzenie narzędzi
predykcyjnych i
screeningowych w systemie
centralnym

186

Branże
kreatywne

(2022)

3669 mln USD59
(10% wzrostu
rocznie)

2035

PARP

2035

MNiSW
System
POL_on

Ilość mocy obliczeniowej dla
obliczeń HPC dostępnej w
PLGrid

70
petaflopsów

1 eksaflops

2035

Raport
PLGrid

Ilość mocy obliczeniowej dla
obliczeń AI dostępnej w
PLGrid:

3 eksaflopsy

40 eksaflopsów

2035

Raport
PLGrid

Udział przedsiębiorstw
sektora MŚP
wykorzystujących na co
najmniej podstawowym
poziomie technologie
cyfrowe

50% (2023)

92%

2035

GUS

Odsetek przedsiębiorstw
sektora MŚP
wykorzystujących
technologie sztucznej
inteligencji

3,7% (2023)

50%

2035

GUS

2026

Dane
własne MC

Sztuczna
Cyfrowa transformacja
inteligencj
przedsiębiorstw
a

32
33
34

Cyfrowa akademia

20 000

31

Liczba absolwentów
kierunków kształcących w
obszarze ICT (dyscypliny wg
klasyfikacji ISCED 0610,
0611, 0612, 0613, 0618,
0619, 0688)60

15279
(koniec 2023)

29

28

1286 mln
USD

30

Wzrost wartości polskiego
rynku gier wideo

Stworzenie mechanizmu koordynacji
wdrożenia i finansowania projektów AI w
administracji publicznej

0

1

59 W cenach z 2022 r.
60 ISCED - Międzynarodowa Standardowa Klasyfikacja Edukacji to system służący do gromadzenia, zestawiania i analizowania statystyk
dotyczących edukacji, porównywalnych na szczeblu międzynarodowym. Dyscypliny brane pod uwagę przy badaniu wskaźnika: 0610
Technologie teleinformacyjne nieokreślone dalej, 0611 Obsługa i użytkowanie komputerów, 0612 Projektowanie i administrowanie baz
danych i sieci, 0613 Tworzenie i analiza oprogramowania i aplikacji, 0618 Interdyscyplinarne programy i kwalifikacje związane z
technologiami informacyjno-komunikacyjnymi, 0619 Technologie teleinformacyjne gdzie indziej niesklasyfikowane, 0688 Interdyscyplinarne
programy i kwalifikacje obejmujące technologie informacyjno-komunikacyjne.

187

35

Inne technologie
przełomowe

36

Open source

37

Cyfrowa i
zielona
transformacja

Stworzenie programu wieloletniego
wspierania rozwoju technologii
przełomowych

0

1

2026

Dane
własne MC

Utworzenie Biura Programów Otwartego
Oprogramowania

0

1

2035

Dane
własne MC

2031

Monitoring
realizacji
PEP 2040

Odsetek gospodarstw domowych
wyposażonych w inteligentne liczniki

33%

100%

188

Finansowanie
Działania zebrane i zaproponowane w strategii mają charakter przekrojowy i wpływają na
wiele obszarów, takich jak bezpieczeństwo państwa, utrzymanie konkurencyjności
gospodarki, edukację czy postęp naukowy i technologiczny. Zaplanowane działania będą
realizowane przez różne podmioty, z udziałem nakładów finansowych pochodzących, w
szczególności z następujących źródeł:
•

budżet państwa – cele strategii będą realizowane poprzez interwencje publiczne
finansowane z części budżetu państwa poszczególnych ministrów. Ponadto, z
budżetu państwa będą pochodziły środki na współfinansowanie dla projektów
realizowanych ze źródeł zagranicznych;

•

budżety jednostek samorządu terytorialnego;

•

środki innych podmiotów realizujących zadania publiczne;

•

fundusze celowe m.in.: Fundusz Szerokopasmowy, Fundusz Cyberbezpieczeństwa,
CEPIK;

•

Instrument na rzecz Odbudowy i Zwiększania Odporności (RRF): Krajowy Plan
Odbudowy i Zwiększania Odporności;

•

fundusze europejskie przeznaczone na realizację Polityki spójności (w tym Program
Fundusze Europejskie na Rozwój Cyfrowy 2021-2027, Program Fundusze
Europejskie dla Rozwoju Społecznego 2021-2027, Fundusze Europejskie dla
Nowoczesnej Gospodarki) oraz Wspólnej polityki rolnej w perspektywie 2021–2027
oraz 2028-2034;

•

inne instrumenty i programy europejskie m.in.:, Instrument „Łącząc Europę”
(Connecting Europe Facility), Program “Cyfrowa Europa”, Program “Horyzont
Europa”, Program „Obywatele, Równość, Prawa i Wartości” (Citizens, Equality,
Rights And Walues Programme, CERV);

•

inne środki publiczne, w tym środki ze źródeł zagranicznych (np. z Norweski
Mechanizm Finansowy), inne instrumenty funkcjonujące w oparciu o środki publiczne,
jak np. instrumenty BGK w ramach oferty Grupy Polskiego Funduszu Rozwoju;

•

instrumenty finansowe międzynarodowych instytucji finansowych (z kredytów,
gwarancji, obejmowania udziałów, fundusze Venture Capital);

•

środki prywatne – realizacja celów Strategii będzie wymagała również
zaangażowania środków prywatnych, w szczególności w zakresie zapewnienia
współfinansowania projektom współfinansowanym ze środków UE;

•

Narodowy Fundusz Zdrowia (NFZ), a także współpłacenie pacjentów za świadczenia
zdrowotne (np. w refundacji aptecznej) oraz współpłacenie przez dostawców
technologii (np. instrumenty dzielenia ryzyka, podmioty zainteresowane dostępem do
danych);

189

Koszty realizacji zadań i utrzymania efektów strategii zostaną sfinansowane w ramach
corocznie ustalanego limitu wydatków dla poszczególnych części budżetowych. Ostateczna
wysokość środków przewidzianych do realizacji poszczególnych projektów będzie
planowana corocznie przez Radę Ministrów w trakcie prac nad ustawą budżetową.
Wsparciem dla wydatków krajowych będą środki europejskie w perspektywie finansowej
2021-2027 oraz 2028-2035. Przewiduje się, że w perspektywie finansowej 2028-2035
znaczenie środków UE będzie nadal istotne, choć stanie się relatywnie mniejsze. Interwencje
publiczne będą w większym stopniu finansowane w oparciu o krajowe środki publiczne.
Istotne będzie skoncentrowanie środków UE na projektach o najwyższej wartości dodanej i
pozytywnych efektach zewnętrznych. Jednocześnie, biorąc pod uwagę potrzebę
przeznaczenia znacznych środków na cyfryzację, konieczna może być zmiana struktury
finansowania rozwoju branży, która w dużej mierze opiera się o kontrybucje sektora
telekomunikacyjnego, a pomija innych graczy, korzystających ze wspólnej infrastruktury.

190

Słownik
•

Architektura Informacyjna Państwa (AIP) – metoda zarządzania informatyzacją
państwa, oparta na modelach architektonicznych i obejmująca zasady podstawowe
(pryncypia), standardy, wytyczne i rekomendacje architektoniczne;

•

Blockchain - złożona kombinacja technologii kryptograficznych i technologii
systemów rozproszonych, pozwalająca potwierdzać prawdziwość danych w różnych
procesach transakcyjnych. Pozwala stronom, które się nie znają, zaufać procesom,
procedurom lub pomiarom, bez potrzeby angażowania pośredników, którzy mieliby
takie zaufanie gwarantować. Niekiedy kojarzona również z pojęciem WEB 3.0.;

•

Centra Wymiany i Analizy Informacji (ang. Information Sharing and Analysis Center,
ISAC) - centra wymiany wiedzy i doświadczeń dotyczących incydentów
cyberbezpieczeństwa w danym sektorze gospodarki;

•

Chmura obliczeniowa (ang. cloud computing) - nowoczesna technologia służąca do
przechowywania, przetwarzania i zarządzania danymi. Opiera się na
współdzielonych zasobach (oprogramowaniu i infrastrukturze). Dostarcza ją
dostawca z danej organizacji lub też zewnętrzny dostawca. Dostęp do zasobów
odbywa się przez internet;

•

CSRD (ang. Corporate Sustainability Reporting Directive) – Dyrektywa Parlamentu
Europejskiego i Rady (UE) 2022/2464 z dnia 14 grudnia 2022 r. w sprawie zmiany
rozporządzenia (UE) nr 537/2014, dyrektywy 2004/109/WE, dyrektywy 2006/43/WE
oraz dyrektywy 2013/34/UE w odniesieniu do sprawozdawczości przedsiębiorstw w
zakresie zrównoważonego rozwoju. Dyrektywa nakłada obowiązek raportowania
kwestii związanych z ryzykiem klimatycznym;

•

DESI (ang. Digital Economy and Society Index) – indeks gospodarki cyfrowej i
społeczeństwa cyfrowego, został stworzony na zlecenie Komisji Europejskiej jako
narzędzie monitorujące wskaźniki postępu cyfrowego państw członkowskich UE;

•

E-Doręczenia – elektroniczny odpowiednik listu poleconego za potwierdzeniem
odbioru. Dzięki tej usłudze podmioty publiczne, obywatele i firmy mogą korzystać z
wygodnych i bezpiecznych doręczeń elektronicznych. Są one równoważne prawnie
tradycyjnej przesyłce poleconej za potwierdzeniem odbioru.

•

Elektroniczna platforma usług administracji publicznej (ePUAP) - system
teleinformatyczny, w którym instytucje publiczne udostępniają usługi przez
pojedynczy punkt dostępowy w internecie (art. 3 pkt 13 ustawy z dnia 17 lutego
2005 r. o informatyzacji działalności podmiotów realizujących zadania publiczne (Dz.
U. z 2024 r. poz. 304, 1222);

•

Europejskie Ramy Interoperacyjności (ang. European Interoperability Framework,
EIF) – unijne wspólnie uzgodnione podejście do świadczenia europejskich usług
użyteczności publicznej w sposób interoperacyjny. Określono w nich podstawowe
wytyczne dotyczące interoperacyjności w formie wspólnych zasad, modeli i zaleceń;

191

•

Europejskie Wspólne Przedsięwzięcie w dziedzinie Obliczeń Wielkiej Skali (ang.
European High Performance Computing Joint Undertaking, EuroHPC JU) – wspólna
inicjatywa UE, krajów europejskich i partnerów prywatnych mająca na celu rozwój
ekosystemu superkomputerów światowej klasy w Europie;

•

Fundusze Venture Capital (Fundusze VC) – model finansowania inwestycji w
przedsięwzięcia biznesowe na wczesnym etapie rozwoju, charakteryzujący się
wysoką stopą ryzyka. Fundusze VC z reguły inwestują w przedsięwzięcia
innowacyjne, tworzone przez niewielkie firmy, licząc na wysoką stopę zwrotu;

•

Fundusze Private Equity (Fundusze PE)- model finansowania, w ramach którego
gromadzone środki inwestowane są w przedsiębiorstwa o dużym potencjale wzrostu
wartości. W odróżnieniu od funduszy VC, fundusze PE inwestują także w firmy na
późniejszych etapach rozwoju;

•

Generatywna sztuczna inteligencja (GenAI) - technologia, która za pomocą poleceń,
pozwala użytkownikom tworzyć nowe treści. Algorytmy GenAI działają w oparciu o
dane dostarczone zarówno na etapie tworzenia narzędzia jak i te wprowadzone w
trakcie użytkowania;

•

Hackaton - wydarzenie, podczas którego programiści, projektanci i inni specjaliści
współpracują intensywnie w celu rozwiązania określonego problemu lub stworzenia
nowego produktu w krótkim czasie, zazwyczaj od 24 do 72 godzin;

•

ICT (ang. Information and Communication Technologies) - rodzina technologii
umożliwiających przetwarzanie, gromadzenie i przesyłanie informacji w formie
elektronicznej;

•

Inteligentne miasto (ang. smart city) - obszar miejski, w którym technologia i
gromadzenie danych pomagają poprawić jakość życia, a także zrównoważony
rozwój i wydajność działania miasta. Jedną z technologii wykorzystywanych w
ramach inteligentnych miast jest Internet Rzeczy (IoT);

•

Inteligentna wieś (ang. smart village) –- obszar wiejski, który wykorzystuje
nowoczesne technologie w celu zrównoważonego i innowacyjnego rozwoju oraz w
celu poprawy jakości i poziomu życia jej mieszkańców;

•

Interfejs programistyczny aplikacji (ang. application programming interface, API) –
zbiór technicznych funkcji umożliwiających połączenie i wzajemną wymianę danych
lub metadanych między programami komputerowymi lub systemami
teleinformatycznymi (art. 2 pkt 9 ustawy z dnia 11 sierpnia 2021 r. o otwartych
danych i ponownym wykorzystywaniu informacji sektora publicznego (Dz. U. z 2023
r. poz. 1524);

•

Internet Rzeczy (ang. Internet of Things, IoT ) – systemy, składające się z
połączonych urządzeń często nazywanych "inteligentnymi". Urządzenia te zbierają i
wymieniają między sobą dane oraz mogą być sterowane i monitorowane przez
Internet;

•

MŚP - mikroprzedsiębiorstwo lub małe lub średnie przedsiębiorstwo w rozumieniu
art. 2 załącznika do zalecenia Komisji 2003/361/WE61;

61 Zalecenie Komisji 2003/361/WE z dnia 6 maja 2003 r. dotyczące definicji mikroprzedsiębiorstw oraz małych i
średnich przedsiębiorstw (Dz.U. L 124 z 20.5.2003, s. 36).

192

•

Ogólnopolska Sieć Edukacyjna (OSE) - program publicznej sieci telekomunikacyjnej
dającej szkołom dostęp do szybkiego (100 Mb/s), bezpłatnego i bezpiecznego
internetu;

•

Otwarte oprogramowanie (ang. open-source) – rodzaj oprogramowania, którego kod
źródłowy jest publicznie dostępny i może być swobodnie modyfikowany oraz
dystrybuowany przez użytkowników;

•

PLGrid - ogólnopolska infrastruktura obliczeniowa zbudowana w celu wsparcia
badań naukowych i prac rozwojowych dla wielu dziedzin nauki i gospodarki. W
ramach PLGrid możliwy jest dostęp do superkomputerów, komputerów kwantowych,
specjalizowanych akceleratorów dla sztucznej inteligencji, chmury obliczeniowej,
pamięci dyskowych, zoptymalizowanego oprogramowania obliczeniowego oraz
wsparcia ekspertów z całej Polski;

•

Przemysł 4.0 – termin odnoszący się do czwartej rewolucji przemysłowej, która
oznacza integrację inteligentnych maszyn, systemów oraz wprowadzanie zmian w
procesach produkcyjnych mających w celu zwiększania wydajności wytwarzania
oraz wprowadzenie możliwości elastycznych zmian asortymentu. Przemysł 4.0
dotyczy nie tylko technologii, ale też nowych sposobów pracy i roli ludzi w
przemyśle;

•

Rejestr publiczny - uporządkowany zbiór danych służący do realizacji zadań
publicznych, prowadzony na podstawie przepisów ustawowych, przez podmiot
realizujący zadania publiczne;

•

Rozporządzenie eIDAS 2.0 – rozporządzenie Parlamentu Europejskiego i Rady
(UE) 2024/1183 z dnia 11 kwietnia 2024 r. w sprawie zmiany rozporządzenia (UE)
nr 910/2014 w odniesieniu do ustanowienia europejskich ram tożsamości cyfrowej
(Dz. Urz. UE L 2024/ 1183 z 30.04.2024);

•

Rozporządzenie GIA (ang. Gigabit Infrastructure Act) - unijne rozporządzenie o
infrastrukturze gigabitowej, które ma na celu usprawnienie i przyspieszenie
wdrażania sieci o bardzo wysokiej pojemności (VHCN), takich jak światłowody i 5G,
w całej Europie;

•

Rzeczywistość rozszerzona (ang. Augmented Reality, AR) - technologia, która łączy
wirtualne elementy z rzeczywistym światem, tworząc interaktywne i wzbogacone
doświadczenia dla użytkowników;

•

Srebrna gospodarka, również gospodarka senioralna - sektor gospodarki
ukierunkowany na osoby starsze;

•

Startup - dynamiczna, zazwyczaj młoda firma lub projekt, który ma na celu
wprowadzenie innowacyjnego produktu, usługi lub rozwiązania na rynek,
poszukująca modelu biznesowego, który zapewniłby jej zyskowny rozwój;

•

STEM (ang. science, technology, engineering, mathematics) – skrót oznaczający
naukę, technologię, inżynierię, matematykę. Jest to termin używany do określenia
tych czterech dziedzin, które są ze sobą powiązane i mają kluczowe znaczenie w
kontekście edukacji oraz rozwoju zawodowego;

•

System EZD – system teleinformatyczny do elektronicznego zarządzania
dokumentacją umożliwiający wykonywanie w nim czynności kancelaryjnych,
dokumentowanie przebiegu załatwiania spraw oraz gromadzenie i tworzenie
dokumentów elektronicznych (§ 2 pkt 13 rozporządzenia Prezesa Rady Ministrów z
dnia 18 stycznia 2011 r. w sprawie instrukcji kancelaryjnej, jednolitych rzeczowych
193

wykazów akt oraz instrukcji w sprawie organizacji i zakresu działania archiwów
zakładowych);
•

System EZD RP - system klasy EZD, którego możliwości, budowa i oferowane
funkcje realizują rzeczywiste potrzeby biznesowe polskiej administracji publicznej.
EZD RP powstał w ramach projektu realizowanego przez NASK w partnerstwie z
Wojewodą Podlaskim. Jest wdrażany w środowiskach produkcyjnych kolejnych
jednostek administracji publicznej i usprawnia ich funkcjonowanie poprzez
udostępnienie nowoczesnych i uniwersalnych rozwiązań cyfrowych back-office w
obszarze elektronicznego zarządzania dokumentacją;

•

System Inwentaryzacji Systemów Teleinformatycznych (SIST) –- system
teleinformatyczny służący do zbierania informacji o planowanych, istniejących i
wycofanych systemach teleinformatycznych, współpracy pomiędzy nimi, rejestrach
prowadzonych przez administrację publiczną oraz możliwościach wykorzystania
zbieranych w nich informacji;

•

System teleinformatyczny - zespół współpracujących ze sobą urządzeń
informatycznych i oprogramowania zapewniający przetwarzanie, przechowywanie, a
także wysyłanie i odbieranie danych przez sieci telekomunikacyjne za pomocą
właściwego dla danego rodzaju sieci telekomunikacyjnego urządzenia końcowego w
rozumieniu przepisów ustawy z dnia 16 lipca 2004 r. – Prawo telekomunikacyjne
(Dz. U. z 2016 r. poz. 1489, 1579, 1823, 1948, 1954 i 2003) (art. 3 pkt 3 ustawy z
dnia 17 lutego 2005 r. o informatyzacji działalności podmiotów realizujących zadania
publiczne (Dz. U. z 2024 r. poz. 304, 1222;

•

System zarządzania cyberbezpieczeństwem S46 – system teleinformatyczny, który
wspiera zgłaszanie i obsługę incydentów, wymianę informacji i współpracę
pomiędzy uczestnikami krajowego systemu cyberbezpieczeństwa (KSC). Zapewnia
również szacowanie ryzyka na poziomie krajowym i ostrzeganie o zagrożeniach
cyberbezpieczeństwa;

•

Sztuczna Inteligencja (ang. Artificial Intelligence, AI/SI) - dziedzina wiedzy
obejmująca m.in. sieci neuronowe, robotykę i tworzenie modeli zachowań
inteligentnych oraz programów komputerowych symulujących te zachowania,
włączając w to również uczenie maszynowe (ang. machine learning), głębokie
uczenie (ang. deep learning) oraz uczenie wzmocnione (ang. reinforcement
learning);

•

Wirtualna rzeczywistość (ang. Virtual Reality, VR) – stworzony za pomocą
technologii informatycznej trójwymiarowy obraz, który imituje świat realny lub
stanowi wizję świata fikcyjnego (wygenerowane komputerowo otoczenie);

•

Wysokowydajne przetwarzanie komputerowe (ang. High-performance computing,
HPC) – zaawansowana infrastruktura obliczeniowa przeznaczona do realizacji
najbardziej wymagających zadań naukowych, inżynieryjnych oraz komercyjnych;

•

Zasada bezpieczeństwo w fazie projektowania (ang. security by design) - podejście,
które zakłada, że bezpieczeństwo systemów informatycznych powinno być
integralną częścią procesu projektowania i tworzenia;

•

Zasada etyki na etapie projektowania (ang. ethics by design) - podejście, które
integruje kwestie etyczne na etapie projektowania technologii, w szczególności w
kontekście sztucznej inteligencji (AI) i innych nowoczesnych rozwiązań
technologicznych;

194

•

Zasada otwartości w fazie projektowania i otwartości domyślnej – podejście, które
promuje dostępność danych i informacji w sposób umożliwiający ich swobodne
wykorzystanie i ponowne wykorzystywanie, już na etapie projektowania;

•

Zasada prywatności w fazie projektowania (ang. privacy by design) - podejście,
które zakłada, że kwestie związane z prywatnością (ochroną danych osobowych)
powinny być integralną częścią procesu projektowania systemów, aplikacji i usług;

•

Zespół Reagowania na Incydenty Bezpieczeństwa Komputerowego (ang. Computer
Security Incident Response Team, CSIRT) – zespół odpowiadający za koordynację
procesu reagowania na incydenty komputerowe występujące w obszarze
wskazanym w art. 26 ust. 7 ustawy z dnia 5 lipca 2018 roku o krajowym systemie
cyberbezpieczeństwa (Dz.U.2018 poz.1560).

195

